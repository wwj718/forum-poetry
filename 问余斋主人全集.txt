
 


问余斋主人全集卷一 焚余草 

鹧鸪天・秋梦 
水绿霜轻草叶黄，桑蚕罢后麦初香，行吟且到江河畔，才赋清明又重阳。 
离日短，聚时长，檀郎笑问几曾忙。人生最苦绝闲事，凭却孤帆下两江。 
注：“重”字不协，苦无字可易。 

前调・冬梦 
昼暖华堂绣帐东，霎时微雪霎时风。金卮绿蚁歌醺后，玉影红烛剑舞中。 
新友俱，故知逢，别时恩怨两心同。欲将肝胆敌天地，年少情思已化空。 
前调・春梦 
雨骤风寒雷始惊，梨花过处便清明。空帆未驾衣方润，片羽斜回意半晴。  
人欲动，浪先平，笑说敖广太精灵。楼高能试星盈手，夜语不应世上听。 
前调・夏梦 
流火如蒸月似堤，榴花看罢看荼蘼。卧听虫语如薜苈，回望江山忆鼓鼙。 
无所惧，何可奇，黄庭卷罢世难移。十年一剑中宵起，拭剑向天谁敢敌。 

惜分飞・平韵 
自古江南北向哀，征帐空余旧埃。狡兔依然在，良将名相意难猜。 
中流击筑非吾事，九州铁铸此台，男儿心如铁，试手补天谁可裁。 

临江仙・过西湖得先韵 
燕语莺啼成故事，重回往日山川。不思芳草旧时妍。谁知天上月，二十四回圆。 
翡翠卮前前梦散，同行路各悲欢。柳丝别意两相牵。展经犹古墨，和泪写新篇。  
前调・得萧韵 
相见初因江畔雨，香车小驻心潮。春波碧水酒旗招。凭栏谈网事，把盏话渔樵。 
一自岭梅花谢后，孤城回望中宵。谢公雅志锦屏遥。朱仙北进晚，上位倚金貂。 

阮郎归・等人不至 
镜前把笔意渐迷，思量非旧题。浅深颜色短长泥，竟晓无所栖。 
花欲语，叶满溪，天追草畔齐。南园踏遍柳旁堤，日长眉画低。 

卜算子・五月廿日 
春从窗下过，风月几时多。不堪把酒问恒娥，共南山醉客。 
天意遭逢晚，人事劳解说。黄河犹有断流日，击楫已无歌。 

破阵子・用李后主旧韵 
三千年来故国，一万里外山河。堕泪新亭成往事，前朝旧地远相隔。且幸免干戈。  
东南形胜虽好，英气惜已消磨。天下英雄多老去，尊前起舞大风歌。凭剑问谁和。 

菩萨蛮・登高 
山深渐冷觉春早，晨光生雾临清晓。暮雨不可归，归来双泪垂。 
交河饮马远，不若香尘软。世事醉中清，独依爱晚亭。 

西江月・有感 
百丈轻红自笑，四围青山欲和。人生如网网生波，言战言和皆可。 
解醉何妨小饮，临愁暂且高歌。闲来雏子弄干戈，不见英雄江左。 

南歌子 
溪水浅深绿，暮云掩帝州。春衫初剪画屏幽。小句裁成自爱有谁收。 
负我千行泪，还君百日愁。怜他清月下西楼。一样风流歌舞系行舟。 

浪淘沙・怀旧 
又见岭南春，重惹征尘。依稀桃萼忆红唇。谁似飞花离故土，独自含颦。 
云借雨声匀，丝路如新。陈陈往事每相因。半面缘生三世梦，疑幻疑真。 

无题 
云间花语正清扬，心事逐梦长。自悔闲来书信，为谁情满潇湘， 
诗社乍散，酒旗初张，一引千觞。重唤飞鸿锦字，把笔又费思量。 
注：此系旧作，失其调。 

画堂春・本意 
燕梁初暖日西时，雕鞍稳系花枝。高唐春梦梦觉迟，烟雨成丝。 
醉里风情百转，一颦一笑相宜。夜阑独起写新词，心事谁知。 

河满子・夜饮 
有酒花间欲醉，无心梦里相逢。依旧殷勤相慰语，哪知往事随风。初见章台柳绿，别时渡外桃红。  
自古男儿意气，于今破碎虚空。说甚天涯同咫尺，不如长伴闺中。楚舞楚歌眷顾，何妨唤作英雄。 

浣溪沙・偶过故地 
步月忽经小红门，斑驳颜色两处分。夜来香里又黄昏。 
怕向心头寻往事，闲翻故纸有余痕。灯前依旧可怜人。 

浣溪沙・答独上西楼兄 
谁记江南别后春，衔泥双燕甚时分。一般风雨度黄昏。 
每见章台垂柳散，沈园难觅惊鸿痕。从来情字最伤人。 

买陂塘・偶读前人所作，见“算只有眠沙鸥侣还依旧”之句，有感于心，因步其韵。 
记芳时、乍展鲛绡，落花欲盈歌袖。初识蓬莱云外宴，共看夕阳归岫。思虑久，漫赢得，红蕊碧萼风中瘦。奚囊满后，谢一炉寒香，半杯残酒，春雨堤边柳。  
晓妆就，镜里尘鬟雾鬓，那时玉臂纤手。忆昔皆似千秋事，谁信年来回首。能见否，算只有，重重惊梦长依旧。把笔又，叹晋墨如漆，薛笺胜雪，因写相思皱。 



 
  
  
 
219.144.73.*  2楼 

附 买陂塘・清 周惺然 
指城西、卧虹斜亘，石阑曾倚吟袖。过江帆影连云黑，暝色欲沉遥岫。凝望久，定齐声、诗肩峭夺千山瘦。暮鸦啼后，更雁语冲寒，渔歌唱晚，摇曳白门柳。 
分题就，俊侣清游不负。龙眠真写生手。披图无限苍茫意，一十八年回首。相忆否，算只有，眠沙鸥侣还依旧。秋吹又，怕爪迹零星，鬓丝换雪，空惹碧鳞皱。 

鹧鸪天・别友人 
人去未有归来时，花开花落惜已迟。落红一向空化土，惨绿从来意转迷。  
别外怨，醉里词，相约相见两参差。不是小杜扬州梦，谁记江南鬓如丝。 

小重山 
彩霁初收雨后晴，春溪花映水，岸将平。刹时心事塞边行。今何在，沉戟照云明。 
紫陌问潮生，曾蛟龙共语，有谁听。无人记取受降城，千里外，寒蛩冷画屏。 

青玉案・咏燕 
于今浑忘云间语，任孤影，天涯去。谁写当年软语句。江东花落，江南春尽，行遍无归路。 
乌衣巷外龙蛇舞，王谢堂前画梁暮。是处深山闻杜宇。西湖凭棹，东篱把酒，犹记清如许。 

浣溪沙 
且喜山林寄此身，更兼诗酒属闲人。凡花对酒莫辞频。  
不是七夕能乞巧，重阳纵过也登临。相邀来岁雨余春。 

庆春泽・答友人赠花 
断剑楼头，吹箫叶底，飞鸿甚事相寻？惊破春寒，奈何院落深深。十八学士今安在，可邀来，绿蚁同斟。莫登临，易把侠肠，化作愁吟。 
山阴道上曾如雪，寿阳宫里见，艳掩眉心。空忆刘郎，盈盈叠绣衣襟。谁怜宁死抱香意，自多情，写入华箴。夜难禁，重醉残杯，依旧凉侵。 

浣溪沙 七哀曲 
一过江南百事哀，旧辞新曲意难排。去年良夜忆同来。 
伤世因由悲情种，散仙无谓嫉英才。回风舞雪两边开。 

再过江南万事哀，清游最喜小竹排。缘何风雨又重来？ 
梦断惊鸿人已远，诗堪咏絮世怜才。飞花依旧向晚开。 

又过江南事事哀，旧时歌舞见新排。此番无奈是独来。 
秀木出林风必妒，细草无望可成才。半山青萼见初开。 

重过江南事最哀，手栽杨柳已成排。似知今岁必归来。 
晨露曾消新酒醉，暮云还是旧诗才。门前茉莉怅然开。 

谁过江南似我哀，当时雁阵忆多排。于今孤影踏寒来。 
转眼心情如旧梦，百年韵事却方才。芳华弹指几回开。 

我过江南已忘哀，偶经古刹数碑排。当头棒喝悟禅来。 
明镜本非尘染物，菩提岂是栋梁才。寺门自在任人开。 

回望江南何可哀，新愁旧事每双排。频加拂拭又频来。 
临海早失击筑志，余秋难觅历霜才。酴蘼岁岁依时开。 

贺新郎・秋怀 
花落双飞羽，似经年，倦拨锦瑟，懒和歌舞。孤雁残云清晖里，传寄无双旧谱。恨明月，不知今古。阶下青苔经霜色，却无情，不被秋风苦。江畔路，正微雨。 
悠悠往事思南浦。上重楼，天涯望断，尽成金缕。人老江湖情未已，回首何堪此树。驾轻舸，独依樯橹。笑道莼鲈邀佳客，纵相逢，一见成尘土。恩与恨，俱难数。 

贺新郎・秋怀又 
侵晓秋来晚，正单衣，初寒渐冷，斟酌加减。分付飞花暂停舞，三月重来相见。算几日，庭霜能遍？一任轻风寻旧迹，似当时，碧萼千千片。江畔雨，记昔艳。 
微熏宝鼎香尘满，共难说，新描柳眉，细匀桃面。偶过昭阳犹觅梦，流水御沟应倦。且掷笔，百感长牵。隔院银烛金榜意，枉教人，刹那成无缘。谁为我，每相念。 

沁园春二首 
梅在西园，酒共南山，心忆故人。想当时巷陌，今应易主，花间集梦，犹见芳尘。曾绣温囊，相约戴雪，刹那江南数载春。风声起，是云中旧侣，来诉知闻。 
平津咫尺为邻，不厮见缘伤情瘦身。怅关河渐远，汀洲已逝，带宽年久，眉蹙日频。沙畔鸳鸯，楼头燕子，片刻清霜淡淡分。寒侵处，纵铜枝铁骨，落尽香茵。 

载酒江南，寄句云中，处处伤春。若快谈剧饮，难消此恨，悲歌纵泪，空费华巾。老却莺莺，闲来燕燕，展眼风怀为何人。痴情久，那年时乍见，镇日为邻。 
离津，再见如新，已错过飘零百世身。说窗前月小，杯中事大，西园绿老，东曲红匀。抱柱无言，坐怀有信，堪笑长卿难守贫。飞花外，看回风舞雪，同作芳尘。 



 
 
219.144.73.*  3楼 


鹧鸪天・用今韵代友人作 
何事天公苦竞催，菱歌欲唱转徘徊。博山炉暖泪成雨，沉水香寒铁作灰。 
更漏咽，角声微，彩云不信唤不回。江头月落花开日，借了清风渐渐归。 
注：古乐府《杨叛儿》：暂出白门前，杨柳可藏乌。君作沉水香，侬作博山炉。 
李白《杨叛儿》：博山炉中沉香火，双烟一气凌紫霞。 

临江仙 
偶向桑干河上去，短衣冷雨孤舟。锦屏犹忆翠华幽。微霜今夜梦，结印那时愁。 
临水谩惊何处是，衰颜怕照清流。红尘明日忍回头。周郎弦上意，莫恋故园秋。 

黯黯轻愁谁解释，舞衣歌扇能回。展颜却似楚云开。一从愁散后，十载意成灰。 
频取旅囊收旧事，行路镇日休催。新柳堤外乍惊雷。江头春水绿，知为故人来。 

正道春浓初入梦，醒来归路迟迟。冰滑雪重是离时。小别犹未忍，沉醉欲何之。 
不怕愁多因昼短，却嫌长夜成诗。明朝谁为画颦眉。衾寒怜幽草，泪冷怨新词。 

寒夜独听窗外事，风声似写离愁。百年情味试回头。唐山虽道远，汉水日夕流。 
借问梅花枝上梦，为谁易谢难留。闲来灯下掷双筹。但能得帝意，何必与氓谋。 

浣溪沙 
襟上泪痕掩酒痕，灯前依旧旧时人。中年无处不销魂。 
金粉消残秦帝俑，青霜略见岳王坟。来时疏雨间黄昏。 

检点青衫旧日痕，片时风雨更销魂。杏花影里也黄昏。 
欲信江南春意老，却称诗外酒情真。相思说处不为深。 

枕上犹存宿醉痕，清溪不见浣纱人。素衣何日净无尘。 
一曲停云成往事，百年沉水忆香深。半杯新酒怅然温。 

我是云中过雁痕，因君误尽塞南春。追逐驭日后车尘。 
约共三生谁能信，梦怀一向未成真。依然无悔百年身。 

浣溪沙・圣诞夜饮 
玉盏清樽虽不同，今宵一样酒颜红。贫生亦是主人公。 
我自无情金束指，何堪留意翠玲珑。遥思缺月下疏桐。 

满江红・和伯昏子 
盛世如斯，歌舞乱，杯盘难歇。疑此地，座旁多肉，碑石无鳖。报上略无三两句，网中幸有君成阕。堪慰处，公道在人心，立新碣。 
南京血，东海月。中夜望，食犹咽。奈此情谁记，此心谁切。击楫中流今在耳，强胡一日终可蔑。民意深，纵此际无言，仇千结。 
附：满江红 有感于南京盛岛大酒店于大屠杀纪念日开业 
侠岛伯昏子 
千古秦淮，繁霜里、风流未歇。庆良辰、门盈朱紫，镬腾鱼鳖。漠漠寒城伤古道，煌煌盛岛翻新阕。吊苍生，郁郁断垣边，寻残碣。 
钟山草，凋明月。下关水，声犹咽。对冤魂咫尺，迓宾歌切。世事易忘忧不解，民情难泯谁相蔑。正襟听，官样好文章，舌堪结。 南乡子 
窗上月华明，屏上吴山点点青。谁向江头听逝水，曾经，烟柳长亭续短亭。 
飞雪太轻盈，飘过朱楼锦瑟惊。弹破孤衾金缕梦，寒生，衣上清霜第几程。 

鹧鸪天 
无处相逢不慨然，风尘况是世外天。新愁未诉心先乱，老病伤多且自安。 
分远路，各杯盘，同惜卮酒暂成欢。春花不作秋虫梦，开遍芳庭又一年。 

最爱江南杜牧之，寻常风物写相思。歌回芳草青楼月，梦到南朝细雨时。 
风断续，叶低垂，惯行霜路不成悲。繁华散尽随流水，惆怅烟云去已迟。 一向逢春不胜愁，百般心事过凉秋。连宵清雨人醉后，听彻哀弦语未收。 
花淡淡，水悠悠，半钩明月照南楼。如烟残梦君来少，仍有微香梦里留。 

鹧鸪天，得友人书，言欲寄花未成，以词答之。 
君是家山第几枝，春风来处正佳时。天边雁字枕旁泪，梦里书笺别后知。 
云漫漫，雨迟迟，隔花人唱小山词。红桥今夜尝新酒，聊寄醉余一两卮。 

水调歌头・离京值雪寄故人 
极目塞垣路，远上暮云端。江流一去千里，能忘故园寒？绿尽桃花渡口，酒冷灞陵离岸，别后不知年。车近瑶台里，人过凤凰山。 
追欢日，歌舞地，谈笑间，寂寥碎叶孤城，无复到诗边。谁信风霜正盛，犹记稼轩未老，千骑夜临关。频醉汉宫月，依旧照秦川。 水调歌头・自嘲。 
今世有词句，风月几曾闲。诗能一日百首，各进六十篇。若论人间正道，定是沧桑赋了，离乱共悲欢。写尽去来意，怨遍古今天。 
月清雅，风浩荡，看衰颜。生平怕作长调，最爱鹊桥仙。人笑相思难已，我自吟咏未倦，无计度情关。掩卷悲风月，且泛九江船。 

水调歌头・自嘲二 
闲甚觅佳句，何事古今同。借得半日清秋，来赋景阳宫。不信人间老易，不许天公作恶，不愿做英雄。歌罢芳草远，看到暮山重。 
桃花路，杏花雨，梨花风。今生几度得见，长录笔砚中。一向追欢买醉，断送鸾随鹤舞，莫道醒时空。倚月唱杨柳，扶影过桥东。 水调歌头 
唱彻洞庭畔，云渡楚天秋。莺花柳外欲语，直上岳阳楼。试问当年老范，回首半生寥落，后世更何求。纵有庙堂志，无奈月明愁。 
紫菱苑，黄叶路，绿苹洲。百般都付追思，无处泛清流。我看桑田沧海，却似夕霜朝露，天地一孤舟。头白好归去，写入画屏幽。 

千秋岁・岁时即兴 
流年欲换，到此冬将半。鹊影冻，冰河浅。骚人怜夜永，羁客知路倦。恩仇事，而今且作寻常看。 
花近江南远，酒到愁肠暖。樽已尽，歌不散。雪留香雾冷，风密清辉乱。君去也，还约来岁重相见。  
注：此为落云诗社命题作文，正所谓欢愉之言难工，信哉。以此在落云拜山。


 
 
219.144.73.*  4楼 

踏莎行 
红萼春寒，绿云暮渐，飞花散后尘心卷。闲愁不问几度秋，却怜双袂相思染。 
离苑风细，别堤路短，锦帆才过扬州畔。何须明月太多情，映得碧草满江岸。 

鹧鸪天・初三日三江兄见邀，因在张家口享受温泉，未能共襄腐败盛举，深以为憾，戏成此阙。 
终岁因循看大旗，深情傲骨两迷离。地无冰雪知泉暖，偶过沙城有所思。 
花盛处，酒多时，爆竹声里忆新知。若说上网寻诗友，恐怕家人笑我痴。 

凤凰台上忆吹箫 
未饮先悲，饮余强醉，年来事事如秋。见池荷欲堕，曲院需修。帘碍清霜幛日，聊借用，锦带吴钩。一时见，丹山绿水，雨润风柔。  
轻愁。飞鸿唤住，红叶自多情，寄与兰舟。奈香怜幽草，花倦重楼。也拟行云踏遍，歌履散，舞靥难收。伤心处，月明今夜，又到扬州。 

凤凰台上忆吹箫・二月戏作 
二月佳期，积雪未消，桃花已望春风。认上元灯会，烟火弥空。最爱鬓香衫影，初回首，巧笑玲珑。今宵月，苔枝近绿，酒色微红。 
匆匆。长亏暂满，满后又长亏，恨自重重。幸西方节庆，浪漫来东。一任世情变幻，谁共我，摘句雕虫。闲时意，休说老杜，且看金庸。 

春欲至，得浣溪沙“却”字六章。 
浣溪沙・晒书 
立尽夕阳却晓霜，春来一向晒书忙。不随清梦下潇湘。  
看了吴钩诗最冷，栏杆拍遍指犹凉。屏山隔水隐约香。 
浣溪沙・不见 
不见逢人唱九州，风烟却动海西头。半弯明月似吴钩。 
诗酒难消邪正气，江山写作古今愁。苍茫云水旧同游。 
浣溪沙・冬归 
一霎冬归叹欲迟，诗怀整顿赋春思。凭栏却认旧时枝。 
歌苑新传南渡曲，酒家重竖朔方旗。世间何事更足疑。 
浣溪沙・寄远 
每近春临意转凉，多情自问绮罗裳。依依行路楚天长。 
拈就金针心却警，绕残锦线指偏伤。何堪谈史论兴亡。 
浣溪沙・旧游 
一脉清愁似旧游，无端心事茂陵秋。春来燕子也登楼。 
横雨不惊江上雁，炊烟却引镜中羞。晓歌如见木兰舟。  
浣溪沙・低徊 
歌扇低徊舞亦迷，行云东去路还西。至今词笔悦时稀。 
杯酒消得情缱绻，尺书传后意迟疑。却临微雨看花飞。 

忆秦娥・赠燕河 
屏成纸，书怀寄恨风霜里。风霜里，笑残锦绣，唾余朱紫。 
凭君一语赧虚誉，醇醪自醉何人是。何人是，相逢倾盖，夜凉如水。 

捣练子・自京赴郑，大雾难行，时兼微雨，因有感 
风寂静，雨玲珑，千里行来处处同。新梦寻时多未遇，旧欢去路杏花红。 

卷二 酒余风 
减字木兰花・春近 
飞花似雪，隐隐胡笳关山月。飞雪如花，香断微霜油壁车。 
不知春在，清景凝云如久待。纵到春深，依旧江边独醒人。 

贺新郎・辞春 
我愿春休到。纵来时，花含绿渐，水回苔绕。蝶舞轻云歌新燕，处处池塘春草。奈江畔，坐长波渺。青鸟空记纹锦字，念天涯，此意谁能晓。春恨重，胜春好。 
诗中酒里频倾倒。怎堪说，萧娘妩媚，谢娘纤巧。今世白头应羞见，道是廉颇未老。偏只有，红颜音杳。满坐衣冠皆胜雪，几人曾，不奉秦王诏。风瑟瑟，雨声悄。 
注：此与前之《减字木兰花・春近》参加天涯诗词比兴之春词大赛。 

汉宫春・春 
不信春来，看春明几处，略点轻云。楼头飞絮，并付蝶粉鹅裙。江南雁字，想归时、犹带薄曛。无奈我、不须好梦，恐教易聚难分。 
谁记寒食何日，也随人去住，还上新坟。闲时镜中顾盼，岂有微欣。寻君旧笔，把春愁、付与词文。憔悴了、莺莺燕燕，天心空自殷勤。 
注：此为侠岛作业，学稼轩，与象皮所作词谱不同。 

汉宫春・春 
野绿平芜，正双双燕子，飞到西楼。世间韵事，莫过雨润烟浮。重衣未改，料江南，水滟风柔。当此际，理应共醉，红颜不许轻愁。 
其奈人心如旧，每临冬怀古，春至伤俦。只缘千秋明月，都在扬州。何须酒醒，怕醒时，顿见白头。同看罢，含光承影，年年徙倚金瓯。 
注：含光、承影。皆古剑名。 

诉衷情 
起来慵卷半垂帘，风景旧曾谙。天涯游子空记，不欲启，去年函。 
爱久睡，厌新缣，换春衫。鹤留残雨，雁驻孤灯，此际谁堪。 



 
 
219.144.73.*  5楼 


贺新郎・夜读寄友 
甚爱江头月。竞寒辉，庭梅略让，仲伯新雪。漾水倾波银微动，刹那满怀玉屑。误半世，故然清绝。一曲羌笛声尚远，问肝肠，还似昔时洁？伤楚汉，血同热。 
于今老大那堪说。更痴迷，龙川语硬，稼轩词烈。起看阳关惜不见，遥念君应照彻。本知已、两心何别。击筑中流连剑舞，展英风，正为吾人设。新妇手，红裳裂。 

贺新郎・有感 
休坠清时泪。尽东风，云驰宝马，花留金辔。自古芳心容易老，偏重红颜妩媚。恁娇损，檀郎知未？细挽青丝嗔不语，看春纤、玉指拥新翠。频把酒，劝君醉。 
伤心白发功名累，慨经年，关山路远，木石盟碎。我本飘零一帝子，岂肯屈膝富贵。料应是，冰寒滋味。堪笑呢侬儿女态，问花开、花谢都谁慰？贾谊老，祖生废。 

鹧鸪天・偶遇 
住久人间旧事销，渡余金谷步云桥。不传雅谑凭红雨，爱唱阳关醉绿蕉。 
诗未竟，酒先消，遥听隔水问山樵。闲中细数南楼叶，新筑清斋字寂寥。 

临江仙・戏作赠密码又忘了 
座上嘉宾几万？天涯罗绮三千。偷学梦笔度经年。偶留来去迹，我是地行仙。 
记句多惭未解，读书频唤艰难。从君诗腹借须还。何时能立雪，同看贺兰山。 

临江仙・桃花 
应恨江南春尽，初见冀北桃花。轻红粉润数枝斜。最怜薄命色，不共牡丹夸。 
吟倦诗怀难展，歌穷大道堪嗟。绿杨深处是儿家。倚门人未在，回首望天涯。 

瑞鹧鸪・桃花 
依然三月不须猜，祗共春风约处开。自有江南红豆子，无他渭北宜频栽。 
刘郎莫问天台路，陶潜长歌归去来。临渡想得瑶殿影，相思何事竟成灰。 

浣溪沙・春雨，用稻香老农《全唐诗》《全宋词》最常用前廿八字，加数字，戏成。 
何处风花云月天，玉人如水上春山。清心有日是中年。 
来为君愁归去梦，无双飞雨自矜难。长生路远一时闲。 
注：稻香老农排列出全唐诗及全宋词最常用的字如下： 
《全唐诗》最常用前廿八字按顺序： 
不人山无风一日云有何来天中时花上春水月相年为生君长心自如 
《全宋词》最常用前廿八字按顺序： 
人风花一不春无云天来月山时年有玉是何如处清日相归水去雨上 

浣溪沙・杭州，外一首 
友人自杭州归，语我旧游之地依然如昔，吾素善忘，多不复忆，然闻其言，似有所感，乃成小令。 
前世芳名记太初，香车油壁事模糊。断桥微雨旧西湖。 
语讳伤心心自老，情非故意意偏疏。那人还在月中无？ 
附：含章可贞和：浣溪沙.读贺兰雪《杭州》，偶触前尘，不胜怅惘，乃次其玉 
一管清箫淡月初，幽情捅破倩谁糊？轻衫旧梦隔江湖。  
飘忽如尘尘迹杳，纷繁若网网丝疏。背人心事有还无。 
附：Sable和于逸飞岭“古典诗歌分院” 
浊酒青衫欲醉初，红笺小字尽模糊。悠悠絮影过西湖。 
月照兰舟舟唱远，风回柳岸岸潮疏。今宵梦里落花无？ 
-= 浣溪纱 忆古 步贺兰雪韵 =-  
一阙星河试剑初，笑痕风骨入倏忽，雪莲诗付手中壶。 
携子清歌歌渐老，扬眉浊世世悄殊，岂唯明月解红拂？ 

外一首 
一部西湖四代书，素车白马竟同途。岳王于相道何孤？ 
明季犹添苍水墓，中原鼎鹿属新胡。江山有恨愧当初。 


临江仙・五一游泰国普吉岛，彼地多华裔。 
自到南国春永驻，山涵碧水清明。初来夜夜数归程。故园风露重，羁旅梦魂轻。 
已立儿孙成土著，团圆犹带家声。因闻客语暂叮咛。归途逢闽水，是我旧时行。 

南乡一剪梅・四月 
微雨断龙烟，是处相逢似楚天。最爱罗衣着更少，寒也堪怜，暖也堪怜。 
飞絮总萧然，正宜传杯唱旧篇。莫怕三春容易老，人为君妍，花为君妍。 

浣溪沙・悼帘影染笛 
草木春残染落晖，一帘花影去难回。何时临水忆罗衣。 
空记故人笛缱绻，未如他日鹤来归。长天共见雨霏霏。 
后记：用一般的概念来衡量，我和帘影染笛可以算是陌生人，但在天涯看了几个月的帖子，心理上却觉得很熟悉。上周末看见三江有月在天涯急急发找帘影的帖子，心里还觉得奇怪。今晨微雨，一上网在各处都看见悼念的帖子，唉…… 



 
 
219.144.73.*  6楼 


念奴娇・怀古 
凤凰台上，认当时、处处断垣残迹。不见新朝花渐老，回首楚云天碧。铜雀楼台，金莲池馆，王谢夕阳宅。春风犹在，为谁乍暖征席？ 
人事历乱纷纷，空怀壮烈，于世究何益？易水霜飞惊涩梦，留寄沧州孤驿。枯柳绝萤，旱河空渡，蔓草横阡陌。烂柯山里，元来都是行客。 

浣溪沙・答友人 
落拓江湖未见佳，旧时词笔散天涯。近来只有浣溪沙。 
侠气累人伤好梦，清心有策看烹茶。终无傲骨到梅花。 
附：月如霜和于侠客岛： 
信手涂来不必佳，神思万里向天涯，风流还属浣溪沙。 
自在庭前休问酒，闲来篱畔对分茶，一袭清影淡梅花。 
叶君临继和 
梦里江湖梦里佳，春词一曲绕天涯。闲来聊赋浣溪沙。 
别后情多唯好酒，相思无意莫烹茶。上林依旧遍桃花。 

踏莎行・春暮 
冷絮霜残，碧槐香杳，落花犹记长安道。行云漫漫忘归来，清愁落落隔昏晓。 
小玉琴孤，周郎曲渺，相思须趁春风早。终南山里酒徒多，武陵源外神仙老。 

和飘茵 
山上寒烟积雨云，客心长夜对灯深。宝钗闲久渐多尘。 
若见故园空有恨，重寻前梦更无因。那人亦是忘中人。  
附原作：浣溪纱　　飘茵  
一苇凌波只渡云，精禽填海奈春深。羡他罗袜不生尘。 
顷刻花看弹指色，相思句种未来因。风前愁煞倚栏人。 

天仙子・和西丝 
人惯别离心未惯，愁永伤多心未倦。无忧宫里画堂深，清泪满，书字换，说尽相思偏淡淡。 
水荡莲舟莲叶远，莫向江南飞絮看。今生犹记采莲人，前世散，缘未断，化作落花依枕畔。 
附：西丝・天仙子  
寻句索诗终赋惯，一字一言情已倦。初来秋雨更添寒，愁未满，心将换，欲醉不成知酒淡。  
无奈了因天意远，留取暗香回梦看。前身缘是浣纱人，魂易散，风吹断，唯有落花随我畔。 

何满子・次韵西丝 
愁去欲依残酒，愁来只是平常。有缘未知春去处，无缘偏为君伤。梦里追寻往事，镜中辜负新妆。 
别路偶然回首，相逢问讯何妨。纵有量天千丈尺，相思深处难量。微雨能怜柳绿，霜风却减鹅黄。 
附：西丝・何满子 
梦醒未知何世，香销更做寻常。半柱成灰虽有字，可怜不辩心伤。绿蚁凝成新病，尘鸾送了残妆。 
沈醉缘之乱绪，凄凉换也无妨。总是随他天意判，人间怎著思量？几处飞花别院，一番冷落昏黄。 

高阳台・有感，用象皮韵 
谁肯怜贫？有人言圣！黄山何异华山。桂殿金屋，茫茫风雨相连。可惜易水停云地，送英雄、已过千年。纵极目，空有渔歌，不见归船。 
全凭壮语惊尘世，忘苍凉大漠，寂寞平原。汉武秦皇，管他独自陶然。学来诗酒风流甚，太狂生，几度弹冠？笑穷怀，遭遇明时，依旧寒蝉。 
附：象皮・高阳台  
谁去谈今？我来吊古，可怜昔日江山。何谓英雄？滕王阁里流连。漫嗟赣江知荣辱，没消停，北去年年。但凭栏，鹰击长空，浪打渔船。 
秦王不识流民苦，有旌旗十万，星火燎原。富贵相忘，朝庭换了依然。王侯别是当时种？踞高台，禽兽衣冠。且归眠，莫看残阳，莫听鸣蝉。 

临江仙・和象皮、西丝第一部 
霸业一时西楚，乌骓不过江东。明眸曾此映重瞳。水摇波聚散，血染半天红。  
强命君归何处，多情妾为谁容。秦关百二已无踪。于今垓下士，犹有大王风。 
作者：象皮 提交日期：2001-8-11 19:53:00  
几日楼头沉睡，情知梦里能逢。一时明月一时风。人当离别后，记得玉玲珑。  
长笑东篱无趣，黄花怎比颜容？销愁忘了酒杯空。临窗期落叶，秋意老梧桐。 
作者：Lamses　回复日期：2001-8-11　20:05:22  
初结新秋寒意，单衣不奈流风。谁知清景似愁浓。梧桐随月冷，叶影满庭东。 
去去三千长路，今宵梦也何同？此番风里未重逢。一声离别曲，浅唱在秋虫。 

临江仙・和象皮、西丝第二部 
云下溪边柳绿，镜中额上花黄。青衫长记女儿香。东邻巧笑子，何可识刚肠。 
剑气能消残暑，闲来无意新妆。飘零秋雁不成双。西园鸣故骑，共我忆戎行。 
作者：象皮 提交日期：2001-8-12 19:44:00  
携手人前来去，故园山水斜阳。一时风动紫丁香。觉来知是梦，但觉五更凉。  



 
 
219.144.73.*  7楼 

弄笔惟因无奈，诗成更惹愁肠。今宵明月费思量。飞鸿千里外，为我送华章。 
作者：Lamses　回复日期：2001-8-12　19:50:35  
数罢残更犹问：“怎知秋夜堪伤？谁言别久易相忘？何因心似月，一夕总凄凉？” 
却看天君言笑：“只伊已陷痴狂。闲情欲拾费思量，不如长借醉，入梦亦无妨。” 

临江仙・和象皮、西丝第三部 
笼雾笼烟轻步，似颦似笑皆宜。静心学写断肠词。遥望西楼月，不照最高枝。  
锦瑟才伤离恨，琵琶重记相思。今生有梦问谁知。难消长夜冷，独自画双眉。 
作者：象皮 提交日期：2001-8-13 21:45:00  
得意寒蛩轻唱，无聊暗月低回。新词赋罢酒三杯。秋风偏又至，影动待蛾眉。 
一笑扶头知醉，古今沧海难违。多情自是有情归，来年红萼至，记得许春晖。 
作者：Lamses　回复日期：2001-8-13　21:53:37  
雨后红消人远，秋声渐入新词。小园重梦去年时，曾经风露后，泪满桂花枝。  
总是凄凉难过，魂伤休问因谁。觉来添病损娥眉。何家弦管奏，悲极不成悲。 

临江仙・和象皮、西丝第四部 
别后萧郎音信，抵前几许欢娱。洪乔争忍弃乡书。片言足寄远，孤梦淡江湖。 
轻慕文君才气，薄情也近相如。璇玑锦字作奇图。梁园归意好，长恨不如初。 
作者：象皮 提交日期：2001-8-14 21:09:00  
斜月不知门户，秋虫却在庭除。乱吟借得半行书。一时风寂寞，未肯送愁无。  
此恨怎关风月？人生自是糊涂。有缘何必悔当初？青春须纵酒，弄笔笑浮屠。 
作者：Lamses　回复日期：2001-8-14　21:28:13  
谁倩西风残碧，空庭晚对寒乌。梧桐枝上有情无？依然秋月好，何苦影萧疏？ 
旧梦已知深浅，诗心更做凄如。伤魂易说却难书。消愁曾问酒，冷酒不堪沽。 

 临江仙・和象皮、西丝第五部 
自有凡间仙气，云烟且缓相催。谢家玉树苑中栽。长歌凌众里，已误秀眉开。 
莫问愁来踪迹，有人楼上徘徊。王郎间许遣幽怀。风声惊宿鸟，雪色掩寒梅。 
作者：象皮 提交日期：2001-8-21 0:20:00  
鸿雁欲经山水，秋风正舞亭台。故园何日更重来。残根知落叶，不必苦相猜。  
为有江南丝雨，会洗关洛尘埃。小梅长对忘形骸。经冬花谢处，为我一枝开。 
作者：Lamses　回复日期：2001-8-21　0:30:36  
今古歌风消矣，空城犹掩荒台。年华意气费劳猜。一番关洛梦，两处旧尘埃。 
了遍残书闲字，秋风又把心裁。不须倚醉问诗怀。且看词赋客，只共菊花开。 

临江仙・和象皮、西丝第六部 
新月空随逝水，清风枉送离尊。原来风月负情真。伤秋句未冷，何忍又伤春。 
黄叶枝头欲落，碧云天外轻分。相思尽处不言深。知君今夜梦，好近旧时人。 
附：象皮  
驿路早经风雨，只当看惯离分。岂知今日怕黄昏。临窗相望处，谁谓不销魂？  
欲睡全无情绪，才醒也没精神。相思臂上有青痕。来生须记取，长作眼前人。 
Lamses  
彩笔丹青无意，素笺寒墨飞尘。难摹旧照似侬真，重回深梦里，几许旧伤痕。 
野菊西风冷酒，断魂不独残春，凭谁惜取画眉人？依稀帘卷处，只影共黄昏。  

临江仙・和象皮、西丝第七部 
两字凄凉心事，几回欲语无言。只道相思最可怜。山泉归旧雨，过客老寒烟。 
玉树才容绿后，秋云已到霜前。疏帘凉枕锦云偏。江流知去远，不上木兰船。 
作者：象皮 
菊影一声分付，秋风断送愁眠。披衣急看小屏前。为谁千里梦，吹送到南边。 
锦瑟原来如是，空添半柱华年。相思不必苦周旋。月明知我意，认得也无言。 
作者：Lamses 
自赋离愁当断，今宵独我难眠，东风拂水柳如烟。落花春梦里，听雨小舟前。 
依旧西洲归路，孤帆过尽千年，谁将寒意入诗篇。画眉人不在，残月冷长天。 

临江仙・和象皮、西丝第八部 
年少轻狂旧事，青骢玉带人骄。洛阳城里天津桥。鸡声惊晓色，催换广陵潮。  
谁记前生约共，更兼海阔心辽。寒衣瘦骨踏琼瑶。访君虽未遇，不肯问渔樵。 
作者：象皮 
忽忆少时经历，也曾醉饮花雕。春来笑问美人蕉，未知谁有幸，娶得作阿娇。 



 
 
219.144.73.*  8楼 

辗转十年飞絮，秋风冷落今宵。相思月下举杯邀，但能成丽句，心意莫推敲。 
作者：Lamses 
一夜伤心颜色，半分老病新邀，古来残梦未曾抛。行吟声起处，有泪在芭蕉。 
重见浣纱溪外，木兰犹在清梢，无端怎辨旧烟桥？年年醒醉后，自数落花飘。 

临江仙・和象皮、西丝第九部 
一望长天澄碧，半江风柳婆娑。可怜秋色胜春多。貂裘能换酒，彩笔宜书鹅。  
无事闲愁自觅，有人吟咏相和。今生唯愿老渔蓑。不知垓下士，莫忆大风歌。 
附：作者：Lamses 
曾做梅花尘梦，如今忘却因何。恍然重听越人歌。低眉清唱里，一曲一消磨。 
浅浅三分音律，不堪惹了沉疴。嗔痴颦笑更谁多？西风今又起，还说旧时么？ 
作者：象皮 
西子于今谁似？芙蓉秀面梨涡。当时灯下醉秋波。耳边依约处，一曲动情歌。 
剩有无边愁绪，结成缕缕丝萝。今宵忽地动诗魔。寒风生两地，举目问星河。 

临江仙・和象皮、西丝第十部 
尽日长言相守，如今人在天涯。与谁携手种胡麻。几曾抬望眼，犹恐被云遮。 
容易得些春信，等闲闲了梅花。一枝红艳冷朝霞。小园芳径远，风懒月横斜。 
附：作者：Lamses  
还记年前种豆，而今零落谁家？早随寒雨断根芽，可怜如梦尽，一瓣水中花。 
怕是词人不解，心魂做了悲笳。几番无奈几番嗟。晚风新拂柳，残日送归鸦。 
附：作者：象皮 
小阁重楼深院，黄昏风动窗纱，杜鹃声里看红霞。花开花又落，诗酒伴年华。 
枕上今宵忽见，朦胧白露蒹葭，相逢无语意如麻。觉来虽梦近，情远在天涯。 

临江仙・和象皮、西丝第十一部 
一梦犹疑欲醒，算来应是三更。潮如心事未曾平。相逢咫尺远，分袂隔重城。 
小聚原来易散，有缘终竟无情。不知窗外几寒星？陇头相送后，还映越山青。 
附：作者：Lamses  
片叶可知秋意，三生不解多情。何如风雨两相轻？未思随化鹤，检点数残更。 
说尽长分烟水，江流犹自吞声。木兰舟子载无名。惟余新月下，一样菊花清。 
作者：象皮 
枕上不知秋意，帘风吹起黎明，朦胧自是好心情。梦中牵手处，昨夜有流萤。 
一样菊花香透，相思两地无凭，几回饶得醉长亭。天边吩咐罢，北雁欲南行。 

临江仙・和象皮、西丝第十二部 
几许停云前事，无端却渡芳洲。欲随微雨上兰舟。故园昨夜月，独自到中秋。 
浮梦超然台畔，吹花玉垒山头。于今诗笔倦吴钩。素光如逝水，盈手复西流，  
附：作者：Lamses  
千里今无顽碧，江山已做苍流。看他青史锁春秋，灵旗招起日，天地两悠悠。 
坐对征衣未浣，回风明月溪头。壑中梦里莫迎舟，一朝形胜地，多少御阶囚？ 
作者：象皮 
还我一番风雨，那堪来日中秋，旧时明月不成钩。已将心绪乱，把酒醉高楼。  
谁惹无名滋味，当初没个缘由，情关未肯过青牛。问君何所至？老子指沙鸥。 

临江仙・和象皮、西丝第十三部 
清簟收前夜雨，秋窗最苦连阴。银屏斜倚暖孤衾（注）。琵琶寒断砌，况是旧时音。 
不为清歌百啭，犹疑薄醉难禁。相逢空负少年心。漫将恩怨事，化作短长吟。 
注：夜拥笔记本电脑，甚暖。  
附：象皮： 
空把当时思绪，换回此日沉吟。几分无奈到如今。秋风吹又至，惟我一时心。 
未许殷勤堪有，夜阑雨落寒衾。相思痛罢不能禁。卧听惊断处，蚊唱有余音。 
Lamses： 
说定三秋词赋，此回不写悲音。斜阳无意我无心，吹香风更好，分与桂花阴。 
谁管乌啼于夜，低徊明月霜林。今生莫再梦中寻，随他千里外，添得两沉吟。 

临江仙・和象皮、西丝第十四部 
三十年中一梦，两千里外江南。莲花读罢看优昙。月明逢缟袂，白露润青衫。 
小渡人如流水，登楼云过重檐。新诗欲寄又空函。秋山夕照里，依约似归帆。 
附：象皮： 
记得去冬元夜，听钟偶在江南。当时禅意未能谙。声声心更寂，细雨正廉纤。  
谁解相思成远，秋来已换衣衫。知音不必再重占。有情风一语，今夜睡尤酣。 
Lamses： 
看尽商参双宿，两飞地北天南。因何难卜有缘签？分明心未了，欲了已成参。 
一样人间滋味，西风冷月霜岚。怜他歌哭自相谙，新寒秋梦里，穿透白衣衫。 



 
 
219.144.73.*  10楼 

满江红・端午 
岁岁今朝，最感慨、凄凉时节。君以后，有愁难载，唾壶频缺。李牧心寒惜尽力，贾生席暖怜饶舌。看龙舟，争渡已成习，空欢悦。 
湘妃瑟，声正咽，千古恨，何能绝。把一身忠骨，顿成冰雪。若肯逢迎都富贵，不甘俯首即英烈。此夜中，掩映汨罗云，三江月。 

临江仙・山行 
两两三三星眼涩，一弯新月眉横。清溪流语似潮生。须知崎侧处，还向险中行。 
临涧人家遥唤酒，数灯隔水微明。试吟短句意难平。落花应有恨，坠地却无声。 

水调歌头・梦别 
焦尾底曾会，锦瑟不须收。布帆无恙，为我来去为君留。上有翩翩落叶，下有茫茫醉眼，毋忘洞庭秋。白石煮应老，空与稻梁谋。 
过北固，甘露寺，古徐州。悠然兴到，管甚明月带离愁。日落平芜千里，暮染江天一色，遥忆杏花洲。无奈梦乡远，夜夜岳阳楼。 

水调歌头・代人送己 
送客清江岸，同看木兰舟。水明沙浅，一篙新月寄离愁。谁为云生杜若，我忘山连芳草，回首下汀洲。叶落催人去，烟景不堪留。 
浔阳泪，西窗雨，两难收。顾曲周郎别后，也应见白头。试问偕行数子，俱是伤怀羁旅，谁忍赋登楼。把笔书生事，何必问中流。 
附：水调歌头・代人送己机场搞笑版 
送客新机场，同看747。停机太远，遥思大巴转伤悲。我有四箱行李，不肯随机托运，怕碎非多疑。空姐应相阻，先想狡辩词。  
买税票，过安检，不起飞。闲到无事怎办，煲粥练手机。三五小时过去，又到上班时候，与敌竞雄雌。还是古人好，长叹忆采薇。 

菩萨蛮・别后 
隔花颜色新衫浅，依依好梦依稀短。隔水醉飞花，花飘千万家。 
人情轻似雨，春雨密如许。夏雨最多情，悲歌似旧声。 

永遇乐・怀古 
今古凄凉，黄金台上，对酒无语。爱水东坡，爱山老杜，两代伤怀侣。怜他谪宦，蓝关度雪，何似绿窗春住。扁舟小，随风欹侧，载得几人归去？ 
石楼耸翠，陶公囊饱，幸是私家门户。仔细叮宁，莲鸿萍燕，须脍葱如缕。生平或有，梅妻鹤子，国事漫听骄虏。元嘉里，神鸦瑟瑟，犹歌舜禹。 八声甘州・端午 
问人间何事记今朝，寥落梦云长。为兰舟桂棹，朱楼柳岸，错认流光。纵有竞发箫鼓，谁祭汩罗江？祗看斜阳里，寂寞潇湘。 
莫幸佳节尚在，怕菖蒲叶老，艾虎无香。试英魂低语，依旧楚襄王。更千年、凄凉国士，把黄花醉眼付传觞。归来处，清溪浊矣，泥径倘佯。 

朝中措・寄远 
江南应见五云车，微雨淡朝霞。杨柳随人老去，荼蘼开到谁家。 
一声春尽，影寒沉水，骨瘦黄花。纵有天涯音信，而今不是天涯。 

十年飞雪寄京华，霜冷暮云斜。自有飘零心事，向来平淡生涯。 
他乡酒好，故园菊落，且莫还家。细看半生绝句，不及一曲琵琶。 向来风骨不合时，诗酒且扬眉。吹雪剑长霜冷，歌云花散星迟。 
安期人老，独听锦瑟，不遣君知。惟有春来细雨，依然绿染书帷。 

行云落落过朱门，醉眼碧千寻。自古高官显戮，从来傲骨穷人。 
三杯老酒，两处微寒，一地残春。惶恐滩头落日，梅花岭上黄昏。 

浣溪沙 
谁似溪前前日花，丽音秀骨妙年华。随风欹侧任风斜。 
看尽红楼东逝水，吹寒青冢旧琵琶。却传小令到天涯。 

浪淘沙・夜饮三章 
酹酒画堂东，不与君同。密云欲雨未来风。一架诗词闲似我，也忘穷通。 
西北两三峰，应有繁红。可惜无路到崆峒。且向瑶台花下老，做个书虫。 叠醉已成伤，莫饮千觞。除非醉后敢佯狂。纵有梦舟能送我，不到潇湘。 
还是旧行囊，能记余香。归去依然水云乡。捡取少年当日事，悲欢茫茫。 

诗酒最无聊，偏又逍遥。名山此后路迢迢。不若闭门家里坐，暑气都消。 
门外右安桥，灯密车骄。清凉何地种芭蕉？莫问夜深心去处，已过前朝。 

踏莎行・寄外 
绿醑斟残，玉炉烟杳，金屋寂寂更难晓。繁花散处碧云寒，无情燕子归来早。 
才忘相思，相思又到，相思未尽人将老。离怀别路两销魂，年年岁岁生春草。 

浣溪沙・送别 
隔眼花逐燕子飞，深深碧树掩夕晖。登山临水送将归（注）。  



 
 
219.144.73.*  11楼 

何事人间春易老，每逢佳日愿频违。相约秋到蟹初肥。 
注：宋玉《九辩》：登山临水兮送将归。 

南歌子 
风淡花香久，云深梦难多。一轮新月渡星河，也似横塘微步动凌波。 
借酒得轻语，凭栏待烂柯。清光今夜正如昨，代问薄情还记那人么？ 

临江仙 
有幸书生逢盛世，无为未必堪羞。闲极不肯务闲愁。读书多峻骨，看剑数恩仇。 
老尽风怀存几字？都听旧曲新讴。俳优看我亦俳优。何如今夜月，长在古凉州。 

浣溪沙・重见 
落叶楼头重见君，依约旧日赏花身。偏怜不异世中人。 
也记西湖春好处，翻成陌路甚时分。祗将心事抵红尘。 

虞美人  
周郎去路频频雨，似欲留君住。归来何处问真真，知是好风吹送、落花茵。 
芙蓉开谢谁曾见，偶借红尘暖。春来不解向人夸，为有浮云心事、在天涯。 

沁园春・重过拒马河 
驿路尘途，鸟渡平芜，车过燕然。看河传拒马，波旋故影，依稀相似，无奈流年。斗草前身，分香旧侣，几度携风念逝川。东楼月，自长卿去后，岁岁重圆。 
凄咽，醉里书笺，更何处相寻浮梦船。算此生困顿，空怀忧愤，虚名误我，我误云烟。绿蚁诗闲，红楼梦远，忍向今宵中夜妍？凭栏事，只频耕恨垄，细种愁田。 

沁园春・游百里峡见回首观音 
一片青峰，满路清风，几度凉侵。望幽幽叠绿，澄波窥影，云烟起处，淡淡轻阴。蜗角争雄，功名情重，到此疑闻出世吟。回头处，有回愁羁旅，回首观音。  
当崖先快披襟，坐久后飘飘佳气临。纵杯浮曲水，先知雅趣，棋鸣静夜，绝似良吟。石解听经，花能知语，都向灵山梦外深。偏怜我，为梁园虽好，难系归心。 

沁园春・过旧时居处，物非人非，念前事有感。 
曾是蜗居，已作通衢，何忍重来。为楼头风雨，犹怜携手，刻名砖瓦，尽付轻埃。卖酒良缘，停云旧梦，问我于今何有哉。人都老，况流金岁月，岂肯空回。 
孤云且伴清怀，几曾向吹花闲处开？想断桥霜冷，偏多红药，西湖明月，未寄青梅。紫苑风前，黄金台畔，谁记蔷薇两地栽。芸芸子，笑相如病久，大道徘徊。 沁园春・拟自寿 
年少轻狂，耻道人非，喜在人前。遇旗亭歌咏，频来画壁，中流击桨，几度争先。两晏词新，义山句好，浮世青莲迹近仙。长安子，道君须让路，庶可齐肩。 
惟今底事须怜，笑半世胸怀付锦笺。叹阿奴碌碌，何消耿耿，读书负我，我负诗篇。煨芋灰残，煮粱枕冷，自向山阴借酒眠。寻来处，有飞花作伴，更友啼鹃。 

沁园春・读《版主逐客书》有感 
东望三山，一骑南巡，廿载斜阳。念虚结尘网，安容腹诽，空忧国事，未可平章。逐客言新，秦关雪冷，骨染黄金台畔香。升平里，多失声邓艾，弃笔江郎。  
羊车隐隐雷塘，看爽气朝成两鬓霜。更声传清角，非惟晋旱，山闻皓露，独笑怀王。避难昔人，逃名钜子，曾道桃源云水乡。披衣起，正中宵六月，尚有微凉。 

沁园春・自述 
不羡梅花，不立危楼，不弃前嫌。任铮铮穷骨，得名愚鲁，谦谦君子，笑我刁顽。半壁尘烟，平生才气，只借江山作手谈。闲情里，听风扬碧水，燕语红檐。 
归途误许征帆，饮几日离亭酒半酣。数故人去处，何关淮北，新愁来路，多在江南。好梦难长，欢容未久，眼外云天忘卷帘。欣然事，把吴钩对影，染就青衫。 

沁园春・友人过我不遇，答之。 
访戴山阴，雪隐长街，空自徘徊。料沉香亭北，栏杆倚遍，南溪桥畔，踏破苍苔。只有萍花，尚怜远客，为破孤寥解语开。逢人喜，似长居此地，借问新斋。  
飘零道不如回，却依旧天涯惊震雷。想荼蘼故里，应存萼绿，移家杨柳，重为君栽。铜雀台前，宝钗楼上，炉绕博山梦已灰。经斯世，唱千千旧曲，也不成哀。 

沁园春・饮酒行 
人事无常，寸望能成，深愿偏乖。喜陈王豪荡，杨妃娇冶，杜康磊落，曼倩诙谐。酒止千巡，梦回三井，佳酿须凭翡翠杯。达观者，宜逢欢便饮，醉后即埋。 
平生吾岂恨哉，正嘉鼓传花镇日催。怪画眉张尹，岂知真趣，题门数子，枉重形骸。屈指鸥盟，挂冠鹤语，只有席中未见猜。兴衰事，付流云带去，不许重来。 沁园春・欣闻Y君右迁 



 
 
219.144.73.*  12楼 

雨后凉生，损友咸集，正好开筵。贺悠游经岁，功名可望，有人入彀，傲骨难全。翠馆风高，凤池水浅，阁倚凌烟最少年。青云路，莫轻招物议，得罪红颜。 
闲闲富贵由天，想此后酬答甚可怜。向虚心笔下，书痕虽谨，直言网上，帖子频删。候旨猿绯，待阶马老，相伴精研长夜篇。无聊际，敢时发谬论，偶忆南山？ 

卷三 劫余灰 
捣练子・十二章，写给有缘在这世上与我相逢却擦肩而过的那个人…… 
相见日，却离时，暂谢悲欢写小词。我爱人间谁爱我，且留方寸种相思。 
长昼永，碧罗衣，初见时分燕欲飞。楼外新霜秋树冷，此心远寄不如归。  
寻锦字，记当初，微乱心情草草书。问得君家何处住，梦中连夜到姑苏。 
春寂寞，水纹低，一树新芽绿映溪。芳草才伤寒食雨，不知前路更萋萋。 
风助雨，莫相催，别有芙蓉带笑开。听说百花容易老，去留心意两徘徊。 
心底事，眼中人，应是云英转世身。红粉队中独落漠，紫薇丛里最出尘。 
歌淡远，语悠闲，远看流云近看山。坐久偏疑夕照早，更无风雨不须还。 
临桂雨，动江潮，画里西湖忆断桥。不怨名山如有意，却愁杯酒未能消。 
眉淡淡，事茫茫，结印寒衣四季香。霜掩芳尘风断路，但随暮色过横塘。  
云影散，雪方明，融尽层冰一夜声。已忘春来桃叶渡，忍怜怯语向人轻。 
行处是，更何求，绕指开爻试解忧。莫道浮云能寄梦，此身长作半年秋。 
中夜雨，暗相侵，起看清词泪渐深。去后年光寒后骨，不离惟有旧时心。 

南歌子・秋意二首 
分镜蓝桥畔，双星距永河。疏风袅袅见庭柯。一样飘零心事、问谁多？ 
自有春难管，偏教月色罗。吹笙倚醉待君和。无奈凄凉不似、旧时歌。 

偷眼回残梦，终南路正斜。年来客馆看飞花。不让人怜寥落、笑相夸。 
宁作支机石，不闻泛海槎。好云深处护谁家。空怅秋来香透、隔轻纱。 

八声甘州 
近中秋、正好景初来，风彻水微寒。许尘寰未老，繁花未谢，竟是终南。商略平生意气，欲借祖生鞭。研取兰亭墨，试写新篇。  
射虎短衣尚在，却楚缨濯罢，谢履陈前。问盐车汗血，驱驰更何年。此心中、楼兰未取，况平沙、万里战犹酣。江南地，莺愁燕语，空自间关。 

南乡子・9月25日闻美舰出发有感信笔由之 
咽泪作强欢，频把烦言冗意删。莫使明皇知苦恨，堪怜，恩怨人间淡也难。 
借酒唱阳关，域外还能几日闲？西北天狼非所计，长安，更有民生夜夜寒。 

九月起硝烟，应有南山夜未眠。底事翻忧强国辱，无端，须待人圆胜月圆。 
报复竟谁堪？徒说和平强自宽。闻说逃亡三十万，依然，生死唯能寄望天。 

战乱已当前，航舰今宵到海湾。小国愚民如蚁命，谁看，多难多灾又一年。 
困苦未容传，境遇原来隔九渊。想象离人深有恨，乡关，从此归来路亦残。 

八声甘州・秋雁 
谢雁卿、一羽际凌霄，为我带清秋。载西园故曲，东川往事，几度风流。当日遏云笛老，谁可共登楼。翼底长安月，渐近苹洲。 
应倦人间愁永，把旧愁寄了，更寄新愁。度千山暮雪，只影竟淹留。任相思、塞南塞北，待明年春到始回头。还君语，云间行字，莫占前筹。 

浣溪沙 
自有闲情未忍诗，无端心事已多知。哪堪风雨更同时。 
百计消愁愁欲老，十年长醉醉中痴。何关书字尽相思。 

八声甘州 
忆西湖，桂子一时佳，欲醉待千杯。笑前贤多事，何消拥帚，扫却尘埃。无主溪山长在，草菊不须栽。携手旧游处，新雨生苔。 
早忘恩仇微事，对三坛曙色，万翠云堆。看倾城小驻，车骑似鸣雷。有追香、逐红心境，向人间散尽更重来。苏堤老，凭谁寄语，又遣花开。 

鹧鸪天 
莫唱阳关别欲歌，可怜相见已无多。名花不在春深处，红药年年映旧波。 
天下事，战还和，谁知白骨满南坡。杯中浊酒能相醉，大隐人间笑网罗。 

凤凰台上忆吹箫 
翠叶黄花，幽栏凭语，楚腰细细临风。遍水程山驿，曾认前踪。长谢萝烟月，还知我、最苦情衷。相思地，秋江冷落，寂寞芙蓉。 
匆匆。此番一见，百十载浮生，也怕重逢。问离愁别恨，都为谁浓。回首人间何处，疑却是、千树桃红。南山路，刘郎去后，紧锁兰宫。 



 
 
219.144.73.*  13楼 


南乡子・向喜含章可贞南乡子，适逢秋日，遂用其韵，亦作四章。 
举酒唱南乡，暂忘生平为底忙。三五十年弹指后，苍苍，白发浑如陌上霜。 
沉醉又何妨，试写新词学小章。旧雨新朋多不见，茫茫，一曲长歌夜未央。 

归去路更长，踏破书生梦几双。观屐晒书都痴客，疏狂，好趁青春下洛阳。 
酒醒莫悲凉，重觅前愁更尽觞。醉绪由来无别路，徜徉，不是他乡即故乡。 

随手著文章，治世鹦哥胜凤凰。说到悲欢多少事，兴亡，岂独奸雄欲逞强。 
豪气笑难藏，标格凌人骨亦方。颇爱秋风吹落叶，飞扬，也有春风一半香。 

歌咏自铿锵，白石峨峨露为霜。答彼琼琚思所赠，无双，且看风雷第一章。 
起舞又霓裳，更向诗中惜海棠。肩枕相携何物是，黄粱，慢火熟蒸充我肠。 

鹧鸪天・十月 
十月秋风总是悲，征南况有羽书驰。繁花消尽英雄死，积善翻增竖子疑。 
烽火骤，鼓角稀，白头未见太平期。烂柯山里神仙老，不抵人间半局棋。 

行香子 
短剑长诗，春酒秋棋。苦今夜、无计消之。南华读后，梦也堪疑。是甚人思，甚人写，甚人知？ 
吹箫侣散，采菊心衰。任尘埃、静掩双扉。门前苍狗，画里蔷薇。管几时来，几时去，几时归？ 

浣溪沙・26日QQ聊天至早晨三点，头痛数日不愈，誓不再犯，以词明志 
将下时分见小鱼，西丝网上似安居。谁家仙客遗神符。 
宁可长留孤月夜，不堪重现九连珠（注）。除非QQ有莼鲈。 
注：某位网友知当时我与伯昏同时在线，戏谓罕见程度可与九星连珠一比。 

一萼红・记梦 
梦初深。渡南来数水，匹马亦难寻。百尺楼头，千山异色，有恨无酒登临。到长夜、卧听风雨，算何似归去老泉林。宗相筹谋，岳王豪气，却事徽钦。 
北地燕云十六，看痴唐怨宋，柳暗蛩吟。白石词清，玉窗人老，酸肠苦胆难禁。谩说道、天涯芳草，待红萼、荏苒共寒襟。只怕梅花万里，一样伤心。 

八声甘州 
倚危楼、看客子离时，风樯已来归。问阳春无脚，愁思有迹，情绕阿谁。梦到伤心桥下，波漾旧歌吹。料此地鸥鹭，不忍忘机。 
遥想碧烟窗畔，正鸳鸯彩锦，映水双飞。奈孤鸿横宇，烟雨自霏霏。把浮生、尽换凄凉，纵悲欢何敢倩人知。天将晚，珠帘欲下，却理寒衣。 

卜算子・网上见阿翁小照 
浅浅小眉弯，欲舞偏如静。缥缈青鸾去不归，归路秋帆冷。 
幸有卷帘人，绘得凌波影。忍道情多泪更多，谁唤桃花醒。 

菩萨蛮・替小饮归来续后半阙 
旧时碧草蛩吟记，与君商略《花间意》。秋影雁初飞，诗人社未归。  
萧萧堤上雨，掌上纤纤舞。归去却无眠，寻思新句寒。 

菩萨蛮・金芳结集逸飞岭作品出版，馈我其一，感忆前事 
书中多少当年事，盈盈铅字凝铅泪。莫问假和真，网间空幻身。 
青藜燃烛客，留认伤心迹。逸岭几时归，花依小筑飞（注）。 
注：逸飞岭结束后，大部分人转到逸飞小筑。 

相见欢・邻家菊花数株，置我阶前，不费一文而可日日欣赏，乐亦何如，口占一阙。 
初冬未觉天凉，冷何妨。我自无篱无酒，也闻香。 
一盆紫，一盆白，两盆黄。但有菊花时候、即重阳。 

贺新凉・月前致友人书，迄今未复，揣测其意，似有所知。  
明月秋风起。别君时，道珍重罢，无言由此。虽有深知终何益，陌路生平足矣。数来世、前生而已。欲觅醉乡先尽酒，奈依然、百种凄凉意。从那夜，隔千里。 
传书莫用无情字，正流星，随君去处，也难同寄。惟愿人心如电脑，弹指轻松再启。把三界、红尘重置。便可相逢都不讶，只闲闲、各道风云事。成短阙，代长记。 

菩萨蛮・长安初雪 
相思楼上相思月，相思楼畔人如雪。风雪又归来，愁怀开未开？ 
问君风雪碎，何似心头泪。解语不如花，花飘谢万家。 

凤凰台上忆吹箫 
敝橹寒樯，迷楼恨苑，都承冷月清霜。纵貔貅高帜，百战谁强。漫道狸奴神勇，能几日、箫鼓悲凉。千年里，投檐燕子，还看斜阳。  
分香，余生有限，坐倚侧雕鞍，醉眼应狂。负万般珍重，无计收藏。好趁清秋同去，辞帝阙、行遍仙乡。叮咛是，西湖宜远，莫近维扬。 



 
 
219.144.73.*  14楼 


风入松・泛舟北海 
上林烟柳望中迷，微雨障云堤。疏离晓色红尘小，更几时、清露沾衣。泛桨都成今古，随风不计东西。 
回文诗就梦还低，芳草正凄凄。一杯秋水寒于碧，笑人间、多少分飞。也许春来帝苑，可能听见莺啼？ 

渡江云 
新函明月寄，小园菊好，雨骤料难胜。隐约帘外水，砌玉凝苔，凝碧印波平。银锄香冷，带嫣红、堙没亭亭。怜只有、数声霜笛，历乱断鸿明。  
青青。珍珠杯满，翡翠楼轻，映玄灯裳影。调笑里，鹧鸪虽老，鹦鹉频应。容颜已许菱花误，问菱花、争忍寒盟。垂锦帐，双星正渡云屏。 

渡江云 
平生投刺处，朱门紫苑，意气几曾舒。向千江立马，莫御苍茫，流水意踟蹰。英雄老去，问东山、何处归欤？星星鬓，不知星转，还道少年初。 
萧疏。蛮笺人倦，锦句囊空，恐良宵都误。先过了、铜驼青棘，铅泪红蕖。九州铁字黄金铸，到云楼、难计贤愚。天下事，可怜依样葫芦。 

浣溪沙・贺侠客岛重张 
怕向天涯问伪真，无人记取旧时因。悔由诗句染红尘。 
且喜身成侠岛客，还怜眉语梦中颦。逍遥深处度清贫。 小阑干・感怀 
长夜冬闲见琵琶。微雨散天涯。涧头云冷，眉间语淡，漏里空沙。 
山阴道上旧曾遮，葬月剩啼鸦。一瓢浊酒，怀三千客，拟十八笳。 

摊破浣溪沙・戏作赠Little Fish 
久闭朱门忆万千，依稀重认旧容颜。暂借新帆怀故事，渺如烟。 
底事诗情频自愧，缘君逢我在人先。欲写心声还伫立，不成篇。 

水龙吟・感事寄某君 
年来事事非昨，人情无碍薄如纸。云泥冷落，江天萧瑟，波纹谲诡。杜宇春深，苌弘血碧，砾金皆毁。度夜阑月冷，霜沉冰重，算都是、泪而已。 
不忍重收旧梦，况鱼书、争驰由彼。留君大略，悲怀笑我，此生足矣。故国烟稠，江南梦破，不堪遥指。怕今宵愁绪，归来添恨，任他千里。 

鹧鸪天・有所思 
借酒心情愁未知，灯花争忍卜佳期。谁家候雨荷塘叶，留得风前带泪垂。 
魂漠漠，梦凄凄，凤凰山外旧时衣。年年春半花开谢，不见行人送梦归。 

祝英台近・冬柳 
暮烟轻，晓梦重，依约当时语。雪满长堤，第一逍遥处。闲来拂拭残山，轻沾流水，且忘了、明年莺侣。 
数风雨，拍寒促冷匆匆，凄凉来又去。奈有疏梅，占遍江前路。为他蔽日遮云，于今别许。更休问，谁家庭树。 

清平乐・寄远 
相思长有，绕我殷勤久。试问海棠今在否，花影隔帘微透。 
春衫洗尽幽香，词中讳著鸳鸯。愁里寻君片语，闲来细细思量。 

浣溪沙・迎宾戏拟 
道不孤人人自孤，红尘不扫扫寒庐。幸非白鹤逐玄乌。 
且渍松鲈盐些许，留将好酒遗区区。开棋须让一只车。 

浣溪沙・别席劝酒 
身后能消杯酒无，送钩人去楚天舒。饮酣更饮万杯余。 
醉里仍知花必散，归来莫问意曾疏。何由事事砥如初。 

高阳台・梅花九吟 
高阳台・怜梅 
不计桃前，无妨菊后，何需芳草王孙。骨冷根寒，从来畏见天真。一枝惊彻溪头雪，问零丁、底事关心。最平常，明月山中，风雨双邻。 
当年疏影谁相访，令萧然绿萼，略惹红尘。教向新园，旧时颜色重匀。默听吹笛吹清怨，赖有他、度夜成晨。晓云归，莫阻闲愁，更载离魂。 
高阳台・屈梅 
花不能衣，香难饱腹，徒然大好形骸。小白轻红，酸文腐句成灾。杉棺桃剑皆能事，算君身、可作何材。又安知、国事惊风、世事惊雷。 
哪堪折作天狼箭，到黄粱梦里，强亦如槐。驿路奔忙，一枝娇艳虚开。人间夸口齐称赞：用虽无，气韵佳哉。奈当今，王者西归，霸者东来。 
高阳台・拟梅 
偶落尘寰，乡愁未冷，听多蜚短流长。细辨其言，元来一概茫茫。空说根骨清于水，谁偏喜，被雪经霜。谁不愿，桃李相呼，共绽幽香。 
其如天意何能挽，更风镌娇颜，雨洗柔肠。百炼炉红，终教绕指成刚。看遍世上浮沉者，到浮沉，自笑平常。且从容，去住由心，歌哭无妨。 
高阳台・悯梅 
半树横斜，一枝纤巧，楼前水畔溪桥。玉佩珠璎，雕车来访娇娆。金轮绣毂银筝稳，漫相看、雾托红绡。待移时，微雪盈肩，坐久尘消。 



 
 
219.144.73.*  15楼 

貂裘不怨风霜冷，散宝苑春明，翠幕香飘。无赖痴儿，学人踏破琼瑶。雅兴宜作微愁引，政凝思、敷纸图描。怪檐边，卧个穷酸，恁地寒号。 
高阳台・枯梅 
名重燕然，马倦横关，消残一枕清愁。鼓角生寒，凭栏望断神州。孤山余雪江淮雨，把人情、说与金瓯。问西湖、脂粉盈城，总为谁留。 
楚峰辽水旌旗掩，怕将军老却，羞见吴钩。商略春风，等闲聊与登楼。拍船数羽归来客，绕珠帘，易语难收。似当年，玉垒呼鹰，胜似沙鸥。 
高阳台・倦梅  
珍重清寒，空城吹角，春来黯淡芳姿。绿萼霜前，当时曾此相偎。蓬山妒见千年雪，遣霜风，夜夜频催。到头来，一样凄然，各自徘徊。 
沈香故里香如故，看楼前燕子，岁岁双飞。云鹊桥边，海棠开到蒿莱。二十四番花兼雨，是天公、长记深悲。那人人，忘了红颜，老了相思。 
高阳台・折梅 
梦醒罗浮，含章额冷，愁深难耐东风。故遣寒香，西来记取行踪。翩翩风拂萧萧影，顾清时，旧馆冰封。最伤心，春自江南，寄到崆峒。 
拗取偏许形容好，怕霜根秀骨，略与谁同。瀚海波生，来莺去燕惊鸿。纵得鹤子时相伴，染是非，枉负词工。算何如，水畔山嵋，独自从容。  
高阳台・思梅 
小玉来时，双成去后，人间唤做梅花。韵雅香清，忍教吹送天涯。画屏空倚红箫远，忆琼楼，旧日笙琶。看青山，烟霭怡然，留访蒹葭。 
新诗自写千般意，泛疏枝欹侧，疏影横斜。倦问明年，春来春去谁家。冷骨正似生冰底，比西风、也道寒些。更难消、弯月粘星，古柳栖鸦。 
高阳台・傲梅 
论格唯高，论容自洁，论花岂可离予。姓字先珍，不教鸥鹭相呼。少年游伴今头白，向闲窗，顾影都孤。问年年，桃李开时，较我何如。 
殷切来取额间雪，欲留千座客，换数行书。暗笑多愁，书生是事痴愚。落寞霜梗沧桑里，阅无穷、繁简萧疏。奈深情、乱舞飞红，到处牵裾。 浣溪沙・南游记之曲阜三孔 
乏郑困陈数厄劳，渐传龙柱（注）竞奢豪。小民食肉胜闻韶。 
歌凤孰堪言大道，悲麟何计贡苞茅。盗泉之水养春醪。 
注：孔庙雕龙石柱，人称过于紫禁城。 

浣溪沙・南游记之南京明孝陵 
隔代书文不可听，驱虏逐鼎土还腥。覆亡依旧北来兵。 
虐士深知遥胜宋，奴颜犹未重于清。可怜无运满荧屏。 

浣溪沙・南游记之上海金茂大厦 
削笔凌天碎玉瓯，浮云逐月掌中收。隔江灯火四时稠。 
一自去年秋过后，高楼不见有人愁。谁将魂梦绕西洲。 浣溪沙・南游记之苏州虎丘 
古塔名成却为斜，田园初绿柳新芽。檐前偶展数枝花。 
劈石剑长成底用，涌潮恨好送鱼虾。小儿争指卖糖家。 

水龙吟・六艺征乾隆朝事词，咏四库全书 
数来百代千朝，输他覆雨翻云手。改词窜句，移山作海，整新如旧。富贵凌人，杀机侵骨，敌耶非友。算心思费尽，长传世世，凭谁认、真与否。 
不及匆匆杯酒。问江山、孰能私有。神州烈雪，中原横帜，屠龙屠狗。剑倚霜天，终驱鞑虏，汉家光后。奈依然，草草风云万卷，尽功名斗。 

九张机・闻象皮暂时封笔，临屏写赠 
一张机，初春天气燕将飞。东风无奈晓寒骤，青衫著破，彤云暮掩，谁与语当时。  
两张机，采莲池畔忆前时。江南正有思家客，梅花落尽，新苔看晚，相伴楚天归。 
三张机，逢人莫问几时归。归愁也共春来往，三三两两，行行住住，争忍压眉低。 
四张机，别离欲道语先低。桃花渡畔兰舟小，踏云归去，枕霞梦倦，独自过蔷薇。 
五张机，纷纷歌底傲采薇。逐尘贾客年年老，杏花巷陌，梨花院落，分付换新衣。 
六张机，桃源竞著紫云衣。从来侠岛千般好，此番去处，风烟万里，寒苦问谁知。 
七张机，无言心意有先知。锦梭抛罢红绡整，柳叶眉上，心头莲子，识得一丝丝。 
八张机，织来密密几千丝。疑他寂寞今何在，合欢古树，鸳鸯暖锦，从此莫谈诗。  
九张机，自君别后读谁诗。还将一片怜花意，浣溪沙里，鹧鸪天外，迢递带云飞。 

浣溪沙・自我介绍（秋雁三月作业） 
怜世襟怀苦作悲，画眉负罢负须眉。旧愁误我误新诗。 



 
 
219.144.73.*  16楼 

扫叶风难吹寂寞，抟花雨冷记相思。深知此意未深知。 

永遇乐・排闷作 
定远无心，终军有笔，何计长短。白草横垣，龙旗屯海，鞍侧黄金箭。英雄别后，狼烟依旧，国事急时偏缓。笑书生、封侯意冷，归枕隋堤柳岸。 
春山门外，聊堪娱目，却阻阳关望断。絮惹闲愁，风留霜骨，不共平湖软。牧羊人老，窥边胡马，寥落千峰孤雁。夕阳里，浮云尽赤，飞花数点。 南乡子・时苦眼疾，思回帖之乐，戏作咏之 
网上百千人，十斗高才不够分。我说欠佳他说好，纷纷，半是调皮半是真。 
怀古与伤春，论点时常旧换新。帖海无涯贫作楫，昏昏，满眼仙凡鬼怪神。 
注：贫，非贫穷之贫，乃贫嘴之贫。：） 

鹧鸪天・读报上言巴以事有感（秋雁四月作业） 
鼓噪官蛙树大旗，山河能易势能移。曾多烦恼三千转，况又今春飞絮时。 
非与是，两由之，折肱未必即良医。狼毫笔力柔无骨，濡血犹堪画虎皮。 

沁园春・久不语红楼，因至国学红楼乱弹，重拾旧乐，词赠御春、白云、陌上尘、音信诸君  
金玉缘轻，木石情钟，锦绣成篇。自曹存八十，高成百二，溯流无计，辩本尤难。万艳皆灰，群芳俱逝，警幻原来离恨天。苍凉处，共前贤谈吐，后学争先。 
人间世事惊寒，愿沉醉红楼不放还。盼蘅芜院落，春生碧草，葬花溪畔，晓卉新妍。对我愁怀，留君佳笔，蛛迹纷纭料可圆。多少字，写千般惆怅，一样凄然。 

浣溪沙・国学网发帖满800纪念戏作 
榜上名存屡自看，欲惭人后喜人前。于忙碌处见悠闲。 
留帖今朝盈八百，升官有日待成千。不能灌水始言难。 

摸鱼儿・寄Y君 
过春深、从君新去，茫茫连日飞絮。杨花自是飘零客，却向吾肩轻住。花下路。正寂寞、萧条略似云中树。行经莫数。问沧海何人，桑田看厌，只作骄狂去。  
凭谁记，铁板前朝风雨。东坡曾有名赋。长天纵洗清无泪，流水尚传凄楚。消恨处。君与我、残觞浊酒留诗侣。功名慎取。到长夜听鸡，中游停楫，共笑封侯语。 

浣溪沙・别情 
明月遥闻海上生，北来燕子眼波平。者般滋味梦曾经。 
一枕残山山畔水，百年愁柳叶青青。背人心事总无名。 

南乡子・桃花谢后戏作 
墙外小桃花，趁夜追风去哪啦？真的飘零千万里？哎呀，难道心中不想家？ 
看看剩枝桠，说句明年再见吧。草草花花都去尽，随他，寂寞依然会发芽。 

满江红・又寄Y君 
离桨接云，连宵梦、竟同谁说。春又尽、年年花事，寂寥还发。青眼曾经轻白发，东君不与留佳节。况孤窗、沙卷叶飞时，风如铁。 
新亭事，中原骨。柯亭笛，吹还裂。觅何人归去，灞陵残业。斟酒深知千里近，相逢更作今朝别。漫怜他，月到小楼前，同圆缺。 

减兰・朱砂晚照水 
清幽而已，疏影最宜临照水。落落霜枝，还似江南寂寞时。 
凌寒不屈，一点丹心红透骨。为底凄凉，不共闲人语断肠。 
注：朱砂晚照水，梅花品名，自南京移植至北京，枝干中红，花期较晚，开花时花头下垂，耐寒性好。 

沁园春・和风愁予兄 
前韵重吟，长调将成，岂不快哉。奈黄粱枕畔，已非我醒，桥边红药，知共谁栽？鹤远春波，僧衣待浣，客子孰堪语渡杯。沉吟久，叹风寒霜冷，未许低徊。 
山阳笛里深哀。任词魄诗心赋劫灰。算知交零落，恩仇并杳，肝肠洗罢，好蓄新醅。莫似青衫，候残笳鼓，只傍荼蘼淡淡开。文章事，纵人情老尽，天意休猜。 
附：风愁予 沁园春 借贺兰雪旧韵 
落魄江湖，是处楼台，又感悲哉。记秋鸿无信，疏萍久散；白杨萧瑟，黄垄遍栽。甚矣吾衰，能否人前，谈笑当初裂酒杯？休重说！碧云当眼，相与徘徊。 
中年心事长哀，算早岁襟怀尽做灰。念兰亭集散，空余修竹；东篱菊谢，无复旧醅。莽野西风，残花苍树，宁有凋零再不开？归来计，劝孤鸥老鹭，且莫相猜。 

一斛珠・排闷作 
浮生半结。半随流雨星明灭，半随人事心圆缺。舞席歌筵，半是伤离别。 
半抱梅花枝上雪，半襟花底清凉月。读书负尽胸中血。一半无情，犹向风前沸。


 
 
219.144.73.*  17楼 

浣溪沙・初识柳如烟，惊艳有作^_^ 
如许温柔气若兰，天香吹落到桃源。慢词长在浅颦间。 
缘底人都传盛誉，果然我见意犹怜。芳名不愧柳如烟。 
注：天香句源出如烟词。：） 

浣溪沙・得绮韵韶光佳文《花韵》赠我，词以答谢 
长记尊前读法华，尘心却染数枝花。夕阳带影共西斜。 
且向韶光听妙义，终留绮韵释琵琶。清歌从此绕天涯。 

临江仙・五一游壶口瀑布（秋雁五月作业）  
我与名川同作客，一般来去匆匆。闲游莫问主人公。浊流翻白雪，碎浪湿轻虹。 
此际真应生壮志，关心满目穷通。儿童争指玉花骢。隔河猜笑语，归路各西东。 

相见欢・忆远 
天河更隔天河。尽悲歌。微月薄云飞处，动离波。 
书中字，心中事，为谁多。算到归期无误，又如何。 

虞美人・别意 
海棠绰约芙蓉影，拂面香还近。楼外斜阳水接天，照见行人去处在山前。 
夜阑谁共殷勤意，最好连宵醉。相思量取不为深，可惜梅花开后到如今。 

临江仙・无题 
一枕孤寒谁与语，醒来蓦地分明。隔墙红树作空鸣。十年江上雨，梦里片云生。  
记得樽前初见我，少年心事峥嵘。落花不似向来声。星光微入幕，还度鬓边青。 

解语花 
西山雾重，广径车稀，依约留人迹。雨红烟碧，尘空处、愁损春风词笔。衣单欲湿，对薄影、馀寒独立。宝篆移，月桂香残，清意还今夕。 
应有乘鸾旧客。向栏杆高处，吹彻霜笛。怎生听得。年光里，廊苑歇沉消息。一时岑寂。都迟了、桃花颜色。倚石泉，翠羽停云，唤去时凄涩。 

破阵子 
家住绿杨西畔，浣花故里桥东。烟暖蛮溪千嶂外，人在江南暮雨中。画船十里风。 
分柳吹棉容易，疏云障月朦胧。忍看来年春色好，莫放花如前岁红。高楼谁与同。 

浣溪沙・无题  
斜月凉风过浅湾，橘黄鸭绿倚栏看。别愁别后是清欢。 
酒畔微闻三世愿，灯前学解九连环。诗书于此竟何关。 

满庭芳四首（秋雁六月作业） 
满庭芳・咏瓶荷 
倾国风情，倾城颜色，此时云定波平。涉江人去，记得冷香生。无限潇湘旧梦，都付与、烟雨孤汀。争称羡，霞裳露佩，已到凤凰城。 
亭亭。谁与共，半泓腻水，数盏星灯。似凝碧池头，解语曾听。欲把前欢忘尽，知别后、尚有馀馨。千山外，断红衰绿，犹自立蜻蜓。 

满庭芳・咏莲 
红蕊凝香，凌波绿茎，依稀唤做芙蓉。断桥烟柳，翠沼水溶溶。管领人间六月，西湖上、曾觅芳踪。菱歌盛，兰舟归晚，落日正空朦。  
春风。何太远，闻名岁岁，无计相逢。笑杨絮轻盈，频上帘栊。独占清池佳誉，浑不解、离恨匆匆。从今去，追摹形迹，总在画堂中。 

满庭芳・咏荷叶 
雨润空旌，露圆华掌，三春惆怅芳时。紫夕青暮，孤梗向谁依。却觅藕花去处，水声涩、无地堪归。凝眸处，一川飘絮，满目碧深迷。 
芰衣。难忘是、零星历落，断续成诗。待残叶将寒，许记前非。听彻霜风雾语、照微影、还带余晖。西州路，年年倦客，对酒正相宜。 
注：屈原《离骚》：“制芰荷以为衣兮，集芙蓉以为裳。”　 

满庭芳・集括碰壁斋主《荷塘集》句咏荷 
冷浸青衾，雾深红颊，年年开尽谁看。幽隅一角，犹照万裙翻。采莲遗郎不语，郎已去，黯暮如烟。葱葱叶，荷池百亩，心境各深寒。  
尘寰。歌G乃，嗟余块独，远水如天。荒云暮雨，不用赋招还。细啜姜汤当酒，清狂够、莫更沉酣。风声润，万荷摇落，惆怅想江南。 

采桑子・忆远 
相思只剩相思字，见也应迟。无计相随，不记离时是几时。 
愁多尚喜身轻健，看遍春移。总有归期，恐待霜寒第一枝。 

浣溪沙・无题 
春未言归海未涯，东君何忍绿窗纱。空教人意恼繁华。 
淡淡风前同一梦，醒来依旧暮云斜。温柔心事总由他。 

新荷叶・燕 
天涯何处，教人缱绻难归。故垒依然，但留蝶舞莺飞。谢家门户，几人知、小巷乌衣。檐前老树，相思今已合围。鸳侣分携。晚风长日余晖。不信丁香，解称前是今非。一时零落，到清溪、误我东篱。南峰钟晚，柳枝垂尽依依。 洞仙歌・排闷作 
衰颜短发，又行逢故旧。问我凄然在心否。道苏卿节冷，李广军横，声名极、莫待苍茫身后。死生何所重，浮誉微言，值甚闲来争执久。心中事、尚未理，洗海栉云、无须讶人人束手。待别去、寒月净空山，爱此地清凉，不归谁有。 



 
 
219.144.73.*  18楼 


青玉案・排闷作 
流寒经过千家路，怕都是、无人处。莫向莺花嗔不语。能言异兽，销愁国色，只作殿前舞。 
红尘可畏谁留住？心事难能付一炬。寂寞山头零落雨。霜失翠嶂，冰出幽谷，齐到眉峰聚。 台城路 
春风来处相思重，去时依前吹起。扫壁才新，笼纱护早，撩乱闲愁余事。清游如水。共一点齐烟，又遮深翠。无奈孤城，夕阳也向城中闭。 
人生寂寞而已。归云逐暮景，渐与迢递。煮叶烟空，分茶色浅，还是旧时滋味。蝉衣初蜕。阅几许凄声，泠然双翅。百尺栏干，月明人独倚。 

贺新凉・2002年5月七首 
春去来新冷。肃然间，片帆单羽，渡云难并。惆怅前宵群花色，明夜凭谁对景。淋漓雨、一寒千顷。误许痴心希天鉴，奈东君，竟倚兵戎阵。惟记取，千山恨。 
汩罗江鬼相呼应。问何人、逍遥忍道，鹤乡梅影。血没文山柴市句，嵇袂于今慵整。谩留得、曲中孤愤。我欲埋轮清狐鼠，但为谁蹈海为谁醒。须尽酒，莫悲哽。 

事已何堪说。到斯时，燕台秦桎，炎凉裘葛。饱死侏儒笑方硕，六月飞霜跨雪。语明晨、荼蘼花发。诗笔因斯寒彻底，欲归来，写老窗前月。经战场，听琴瑟。 
风情雨片终无别。叹由来，神州长夜，眼心难合。蹈海沉沙同博笑，衰却英怀侠骨。问谁不、故园心绝。更惜铸错成一字，人道是、此地元多铁。补天罢，必重裂。 

试把么弦拨。送春风、惜声疏雨，遮星明月。不待折荷人归后，小渡桃花先发。任长袖、舞云回雪。夕照犹矜容色重，一刹时、红日尘烟没。能鉴此，对谁说。 
南朝音路今相绝。枉曲突、惜薪怜火，伤临眉睫。投笔书生真虫蚁，想象诗书悲彻。风过处，繁华都灭。地迥重楼佳音阻，好广陵散尽焦桐歇。弦断也，空凄咽。 

作别江南路。想天涯、他年春草，也堪重绿。我是扁舟今宵客，解缆随风而去。待江鸥、逐船细语。潮打空舷疑鬼笑，到胸中、翻作新词句。花烂漫，红无数。 
莫将激愤平愁苦。叹同游、拦江铁锁，未妨别渡。欲信人间多正气，难敌群魔正舞。又天隔、重阍禁诉。世途蹭蹬容暂忍，问此怀，何似登楼暮。问此意、君知否。 

重雾横重野。看轮回、浪连风涨，风接云下。茶床前岁煎龙羽，把臂约曾旧话。那一刻、料应难画。青鸟殷勤传嘉意，觅霜毫、为尔争陶写。更结作、杏花社。 
孤帆疏骑斜阳下。想故人、纷纷远矣，星星鬓也。塞上雄关横道路，暗忆江南俊雅。灯明处、依然长夜。燕赵英豪成往事，问何来、寂寞当歌者。空亭馆，老台榭。 

故友今能几？算前贤、管鲍盟外，更无余喜。多少鸳鸯相逢后，岂止分飞去矣。向人前、莫言旧事。寥落何须推割席，也不关、雨笠香车里。回眸处，依稀是。 
镜中容貌仍微似。怕不循、冷眼肝胆，从前况味。学剑无成如学语，一笑唐诗宋理。埋云地、风生水起。诗酒岂关家国事，怕无聊、可以怡心耳。唤归去，采莲子。 

屡误春光约。总杯前、易川湘涧，平生长酌。且放胸中山与水，削尽f峰锦阁。昔年事、思来拒却。白雪从今关世用，待神仙、附和人间乐。双竖子，不须药。 
曾经云际看飞鹗。傲群生，横空电掠，浮尘安攫。笼底金莺喑笑里，闹市倒悬两脚。是还否、相邻一发。满耳城郭尧吠犬，感怀时、都是丁家鹤。名远志，埋沟壑。 

卷四 飞雪集 
飞雪集――纪念逸飞岭 
逸飞岭将在10月底关闭，整理出所有关于逸飞岭的诗词，以此纪念逸飞岭。其他的话，也不用多说了…… 

浣溪沙・写在逸飞岭关闭前夜 
偶向逸飞岭上过，烟蓑雨笠梦旋多。不知今夜竟如何。  
芙蓉花语群芳散，柳岸春江共逝波。醒时诗酒醉时歌。 
注：悲情人的“醒时诗酒醉时歌”，飞絮无痕的“春江月又明”，灵羽无双的“涉江采芙蓉”，玉滴石的“诗露花语”，小饮归来的“杨柳岸词韵流芳”，还有冷月骑士的“逸韵诗社”……都是我曾经流连忘返之处。 

定风波・逸飞岭 
独种清枝向小园，花间似欲闻杜鹃。且去石墙觅旧句，思量，恐无回帖写新篇。 
拼将六合图一掷，梦碎心使月初圆。寄语金樽频斟满，莫忘，醒时岭外风犹寒。 



 
 
219.144.73.*  19楼 


一斛珠・逸飞岭种花将成，无人可赠，因有感 
暂留征雁，借君方寸植轻蔓。晓来汲水清溪畔，日日拂拭，不教飞尘染。  
锄草哪知天欲晚，剪枝弃在江南岸。终成绝色风中艳，笑我殷勤，寄与何人看。 

七言・闻“醒时诗酒醉时歌”荣登十佳石墙，欣然命笔，兼贺悲情人。 
含英咀华兴味长，齿颊终日留余香。借问涤肠清心处，逸飞岭上有石墙。 

七言・赋得逸飞岭 
避秦何必桃源梦，长歌一曲水长东。花名逸韵清幽甚，药炼伤寒（注）辛苦同。 
俗世消磨侠骨尽，沧桑历后诗情浓。莫辞素衣行千里，，来寻岭上尘外风。 
注：成药之中，感冒清最多。 

七言・贺玉滴石入选十佳版主 
诗囊渐浅酒囊深，晓露初沾梦未真。石径花开绝尘意，隔墙醉语笑应人。 

五言・偶遇 
君虽飘泊久，我亦畸零人。贺兰山外意，逸飞岭上云。 

咏怀兼和灵羽无双骑士，嵌字戏作 
问我年来行何处，逸飞岭上多白云。终宵锄草诚所愿，半句答疑感君恩。三径暖风拂醉影，一川冷月葬诗魂。陌头初荷空艳色，江上飞絮堕无痕。曾忆酒狂因月舞，不妨剑锈谢鸥亲。兰台逼肖走马意，紫塞犹存浣花身。病梅馆里千树雪，贺兰山外十年春。可怜灵羽无双士，同作伤世悲情人。 
-= 戏评文坛诸友（古体诗） =-  
-= 作者:[ pingju (灵羽无双{院士}) ] 00/9/01_15/03/53 发表于逸飞岭文学院“灵羽无双”文集=-  
千十风流肖马狂，飞絮豪气悲情伤。蓝妹缠绵如春雨，紫花开处清气扬。月舞轻盈尘不染，冰眸晶莹闪灵光。山中高士贺兰雪，见之忘俗意彷徨。自有文坛高风在，逸飞岭上逸兴长。世间万种不平事，我有桃源乐未央。 

贺灵羽无双新墙 
初见灵羽惊天人，彩笔题来处处春。从此不须登楼望，相邀杯酒贺新邻。 
谢（灵羽无双） 
贺兰积雪隐高人，五月飞花不须春。煮酒凭栏殷殷望，开蓬扫径待芳邻。 

咏花五首 
忧梦 
借得花香酒倍香，置枕终宵优梦长．归老重吟江南赋，消得佯狂是真狂． 
逸韵 
闲中自将横笛吹，无调也觉逸韵飞．至爱腰间三尺铁，秋来不羡丁令威． 
烈焰 
秦时风雨犹鸣鸾，千丈锦帆下隋川．可恨阿旁三百里，空余烈焰映尘寰． 
香芸 
漫消长夜斗草名，隔雨醉听护花铃．岂自偷香芸作种，赢得春色满幽屏． 
冰雪 
万紫千红人所愿，色如冰雪节最坚．岁晚花消无寻处，凭君独赏寒窗间． 

卷五 兰雪诗 
七言・离京至云南七日游 
三千里外有奇地，歌花舞草长相迎。俯瞰大陆真如海，每认白云作浮冰。 
凤凰花后携手处，菩提树下悯世情。重寻旧梦非故里，辽东鹤泪谢新亭。 
七言・西双版纳原始森林公园，古木参天，不见游人，遥闻歌声隐约，归途以竹架山间为路，竹香极清，有感而作。 
似无人处有泥径，劈竹架路一山香。云深未雨衣先润，雨密惜花风不凉。 
绿意每随诗意久，歌声相伴水声长。谁识今世谪仙手，共我直下澜沧江。 

七言・乘车自丽江至大理，风景如画，未足以形容之，世间亦无此妙手可以绘得。 
问君来处竟何处，行路千里不染尘。洞经古乐犹在耳，六脉神剑梦中真。 
云借山间如雪色，衣拂风里似花人。飞虹欲架通天路，惜无李机晓世深。 

七言・赠友 
世间最难相知久，半壁残垣画堂东。诗怜隽永长夜伴，人愿逍遥古今同。 
灭楚纵消子胥恨，擒韩难赏萧何功。辛劳只有秋空雁，一时无语寄东风。 

闺怨 
无花季节闲散客，微雨天气懒梳妆。临池欲写鸳鸯字，却见鸳鸯已成双。 

过福建咏史 
依旧江山一望中，风光未是鼎湖功。而今白首子陵钓，不作许由亦放翁． 

两千年间几日宁？伤心易作不平鸣．田横只身能赴死，五百壮士若为情? 

一向东南未太平，倭寇清了西寇侵。半壁山河半山贾，屈指无计数徽钦。 

宁与友邦勿家奴，寄望豪言世界殊。咫尺以外已忘本，肯信百越来朝无？ 

过济南夜饮席中作 
一路长歌过济青，凭云豪气动泉城。急旋五色如胡舞，频唤六幺惊众声。 
高会座中多隽语，满斟杯酒尽豪英。明朝踏雪桑干渡，回首千佛山下晴。 



 
 
219.144.73.*  20楼 


寄友 
问我年来为底忙，勤读诗赋近中唐。偶逢踏雪旧家子，佳味留存新酒囊。 
似忘碑碣忧盛岛，于今行旅悲洛阳。六合一望皆王土，何处犹存水云乡。  
注：悲洛阳句拗，但不能因律害意，故存之。 

偶感 
谁复骑驴入剑门，诗情由是只余痕。久无战乱疑青史，欲唱太平伤旧村。 
金粉秦淮贫士梦，锦帆隋柳帝王魂。寒蛩听彻起还坐，残酒伴书一再温。 

雪后 
山阴长路万重门，借到蓝田玉满盆。酒罢琼瑶歌自远，歌余柳絮酒情昏。 
繁都旷野月寒色，碧树青山白首痕。锦帽貂裘风后暖，忘招离乱楚些魂。 

有感 
偶看诗书胆亦寒，红颜尽处是衰颜。沉香亭北花融水，紫塞风前青作山。 
声去蹀廊留舞迹，月临冰雪寄愁关。若耶旧梦清如许，无我谁堪共此闲。 

咏爆竹 
胖头鱼：　囊中久处未曾鸣，孤愤积来不可平。蓦地火发穿云起，也向青天叫一声。 
无事闲忙：虚空倦耳不听声，岂值抛骨求一鸣？散尽风华他人笑，再看人间更不平 
孤烟：　　霜冷雪寒虫不鸣，谁云万籁应无声，人间本有沧桑道，掩耳闭门意自平？ 
贺兰雪：　世路崎岖不可平，齐喑万马竟谁鸣？升斗小民无聊甚，闲向街头听此声。 

重和前韵答如霜 
答月如霜 
沉水香生碧玉环，桃花井畔拂云笺。绿珠颜色堪青眼，蝶梦风怀胜彘肩。 
幽径莺啼含晓露，春衫绣冷带新烟。自惭技涩逊君语，一曲湘灵数误弦。 
附：致兰雪　月如霜 
一路行来绿水环，惯将万物作诗笺。闲情谷里聊为赋，侠客林中笑比肩。  
指上纷纭摧日月，笔端意气转云烟。高情莫叹红颜少，花样年华别样弦。 

七绝・秋雁 
客路朝朝浣故衣，时时见子北南飞。此身长与君相异，岁岁年年更不归。 

感怀和飞絮无痕 
莫将交道试簪缨，蜗角微名掩宿行。无限春风倾盖路，一泓秋水不平声。 
危言警世方疑我，短匕穷图始见兵。想是前生先负子，且寻蓍草卜前生。 
附飞絮无痕原作 感怀（六）  
试将危露濯长缨，举目云飞雁阵行。日断楼台微有影，风催杨柳寂无声。  
轻狂独惜嵇中散，避世谁怜阮步兵。两忘烟尘知纵酒，可能三盏是平生。 

七律・游仙诗二首 
天台一去不归身，景爱秋深十二分。声送洞箫山底梦，花开玉盏酒中纹。 
蓬莱岛客乘青鸟，姑射山人蹑白云。但与尘寰无所异，画栏独倚望斜曛。 

少微星动大还真，底事清弦苦忆君。风里乘龙凌紫陌，庭前种豆染红裙。 
琼花落罢阶生子，双鹤归来局未分。漫说新谣传好句，却涂云母不成文。 

月如霜：些许情怀些许痴，无端泪下只为诗。向来独爱凄凉意，今到凄凉作不知。 
贺兰雪：一向凄凉未许知，原来悲泪浸成诗。风留明月霜留迹，不忍如卿独自痴。 
霜如月：一寸凄凉一寸痴，偶将痴绝换新诗。苍天不解人间事，问遍苍天总不知。 

七律・问秋 
何事秋风岁岁来？伤秋心迹不胜哀。镜中人是为谁老？篱下花能几度开？ 
岂有凄凉甘自许？恐多霜雪苦相催。箧间楚客贮文久，共待明年看锦灰。 

七律・和李梦唐兄 
家园何事最关心？畏向龙门话浅深。明月襟怀存旧愿，浮云踪迹到如今。 
未聆帝业真名士，况对空山俱畅吟。且泛洞庭花作桨，春风不载载瑶琴。 
附：李梦唐 七律・答客问  
万里羁人此夜心，月明容易酒杯深。 十年生计别家国，一脉风流览古今。  
弹铗思鱼曾自许，还珠解佩尚沉吟。 我非精韵通诗客，偶为深愁一抚琴。 

七律・和李梦唐兄《敦煌》 
羌笛经寒渐激昂，凄云孤岭驻遐荒。风之色者沙之语，歌为衣兮舞为裳。  
隐约佩环春夜雾，玲珑心意枕边霜。阳关西路无垂柳，肃肃相思老白杨。 
附：李梦唐 七律.敦煌 
三危无主岭低昂，风起流沙入远荒。瀚海久堙唐驿路，飞天犹舞晋衣裳。 
梦回故垒谁家月，劫历诸佛几世霜。野老不闻兴废事，闲看春色到榆杨。 

五古・杂感 
寂寂春涧云，悠悠濯足水。感慨付生平，寂寞邯郸子。 
争亦随人争，喜自从心喜。苍茫风前树，因风求其止。 
繁喧雨前花，飘零阶除底。洗耳长者轻，挟剑勇者起。 
问彼何时终，彼亦无可已。先以雅为荣，后以俗为耻。 
千夫视无人，率尔甘其指。容与老斯徒，鼎峙足相倚。  
世路多不测，归途平如砥。若逢赤栏桥，一笑抛双履。 

七律・和伯昏子读《网络诗三百》并赠象皮 
阳春将到已阳春，鲁壁先开一卷新。未必留名皆俊雅，尚容侠骨近苏辛。 
席间传酒虽无份，笔底生风渐得神。无限诗人凄怆事，不关富贵亦非贫。 
附：伯昏子 七律 读《网络诗三百》并赠象皮 
杀青未觉隔年春，喜睹零笺汗墨新。颂雅何容看没落，耕荒谁与论艰辛。 
才人自合诗中老，古调今传字有神。欲解迩来封笔意，灞桥驴上也词贫。 

七绝・无题 
今世知谁转世身，朦胧心事不求新。终非咏絮才能束，却悔歌云迹未真。 

七绝・出游有感 
将衰筋力尚可凭，同游少年笑不能。我欲登高目更远，禅心已落最下乘。 

七言 寄小央 

玉液金樽正日香，长亭纵饮几回肠。自言别后无余事，短梦依前似旧狂。 
微雨飘零应寂寞，为伊沉醉转悲凉。未央宫里秋风冷，岁岁秋风夜未央。


 
 
 
桃花散 
 21楼 

天下这么多有才人. 
真恨科举已取消,要不榜上有我名.


 
 
 
依依的月亮 
 22楼 

确实是好东东  
干脆收藏到我的百宝箱里得了 

大哥，可以吗？不可以的话 你告诉我一下，我取消， 
可以的话，谢谢大哥了


 
 
219.144.75.*  23楼 

问余斋练笔集（作者：问余斋主人）  
 问余斋练笔集 
 目录 
 一、问余斋练笔集・七律（第一辑） 
 二、问余斋练笔集・七律（第二辑） 
 三、问余斋练笔集・七绝 
 四、问余斋练笔集・五言 
 五、问余斋练笔集・其他 

 问余斋练笔集・七律（第一辑） 
 七律・厦门胡里山炮台有奇石博物馆，中有一石亦名贺兰雪，有感而作，并代《问余斋练笔集》序。 
 古来荒漠今沙海，冷雨凝成白雪端。飘谢风中残壁梦，依然春外玉门关。 
 满江红影霜天晓，数叶轻舟侠骨寒。筚篥一声千嶂里，战歌唱彻贺兰山。 

 七律・《问余斋练笔集・七律部》结后自序 
 新筑寒斋号问余，风流疑似古人居。小窗帘上萧萧雨，好梦年来渐渐虚。 
 薄有诗情强解事，稍惭僻典暗翻书。天涯清韵传声否？不若焚诗转问渔。 
 附：双刃・和一首为贺：） 
 旧事萧情莫问余，向南天子太平居。问余斋里诗文壮，双刃堂前肝胆虚。 
 前席夜冷种树策，午门腰斩平戎书。矢心虹誓宁如此，高岸危冠解鲤鱼。 

 七律・南海 
 我从方丈山头过，雨色潮声忆汩罗。向古龙依南渡水，从来蚁聚大槐国。 
 凌烟阁上英雄老，堕泪碑前名士多。纵有豪情皆旧物，书签犹注马伏波。 

 七律・无题 
 一弄雁声冬欲归，田间苗黍已相催。春来碧树如花雨，月到新亭小酒杯。 
 传唱遍街盛世曲，留观满眼劫余灰。题门凡鸟君休怪，推背而今不复猜。 

 七律・伤友人 
 少年意气竞豪英，坐看流光论纵横。金井桐花传旧色，白瑶宫殿待新旌。 
 妒人山鬼凝霜冷，啼叶灯蛾避眼明。今夜春风寒彻骨，厨中犹复试调羹。 
 注：友人自去岁十一月车祸，至今未醒，父母所作羹汤皆不能饮，惟以鼻饲营养液而已。惨惨惨。 

 七律・春日 
 清明尚远眼初明，已绿田园草未青。翻遍新诗皆旧意，偶得佳句犯孤平。 
 因循岁月了无迹，沙暴时节惯不惊。曾子浴余歌舞尽，也应觅水向蓬瀛。 

 七律・春游 
 一向踏游意未浓，水边篱落野桃红。疏疏淡淡三春雨，袅袅婷婷二月风。 
 乘兴无由还乘酒，雕龙技浅却雕虫。山阳旧曲传心迹，何处青山似剡中。 
 注：电饭锅建议改“雕龙兴浅却雕虫”，并存之。 

 七律・送陈君之南京 
 自古骚人吟咏多，桨声微动旧时波。双陵春影长相厌，重幕紫颔久难说。 
 铁锁舟横骄虏气，金陵城倚霸王歌。得些好意须归去，何止南山多网罗。 

 七律・偶感二首 
 何事樽前忆放翁？百般歌舞太平中! 楼船欲渡桑干水，铁骑犹传盛世风。 
 自是酒阑心易碎，非关乱后泪偏红。读书纵有悲天意，天意从来问亦空。 

 可能闲处忘天公？造化虚忙季季功。一片云收千嶂雪，半帘霜卷四时风。 
 波寒易水留残绿，雨润迷楼乱舞红。醉挽天河成底事，无人樽酒忆衰翁。 

 七律・读丘沧海诗有感 
 江山亦要伟人持，沧海深情一语知。破碎山河收战气，凄凉风雨向南枝。 
 零丁洋畔行吟地，大渡桥头立马时。世事百年千变幻，于今犹可诵君诗。 
 注：一、三、五句依次出丘沧海《离台诗》、《愁云》、《题兰史香海填词图》。 

 七律・漫歌 
 酌酒江南云水乡，漫歌风雨近重阳。伤心赤子饥寒色，染作红墙草树香。 
 说到襟怀廉耻少，写成文字道德长。可怜百兽欲同舞，其奈中宵梦亦凉。 

 七律・春愁 
 春愁黯黯下春山，几日春来春又残。沙暖鸳鸯留未住，风高燕子语初繁。 
 杯传绿蚁共谁饮? 书借佳人即我欢。莫道金堂路正远，恐君怜取范叔寒。 
 注：叔，今音平。 

 七律・阳关 
 春风不到海西头，听唱阳关彻夜秋。道路犹悲名将意，江山未许美人愁。 
 西窗孤月云难共，南浦霜花冷欲收。最是伤心清涧水，而今只向海中流。 

 七律・坏壁 
 谁家坏壁挂吴钩，坐看清光似楚囚。末路英雄能笑我，风流贫士未低头。 
 绿珠长碎怜石崇，赤帝初归忆莫愁。纵去种瓜须买土，男儿岂可不封侯。 

 七律・赠友 
 谁道秋风独自凉，春风吹发也成霜。满溪归雨白云客，半树落花一夜香。 
 中酒中诗消块垒，楚歌楚舞竞低昂。山阳笛裂无人会，浮世嚣嚣日更长。 



 
 
219.144.75.*  24楼 

 注：半树句孤平，正应前言“偶得佳句犯孤平”，为一笑。首句出纳兰词“谁念西风独自凉”。 

 七律・不忌 
 从来五岳让黄山，新世新朝省谏函。大雅儒生名尺二，附郭县令忆长三。 
 德能治世赞佳构，断不容人骂巨贪。七月火流犹未至，时临六月已难堪。 
 注：不忌者，抄人不忌，用数多而不忌，直言不忌，俗语时语亦不忌也。 

 七律・夜读长吉诗 
 闲取诗书看恼公，绣裙罗袂笑芙蓉。茂陵滞骨金为土，火井温泉草腻风。 
 短剑空凝燕塞绿，长缨漫卷酒旗红。翠峰不迓垂欢客，日暮遥传汉苑钟。 

 七律・隔世 
 畏权畏利畏浮名，隔世犹疑眼纵横。群蚁争食诚不远，孤萤无草化难成。 
 雨前龙井三杯冷，雨后山川一望明。别有人间愁欲老，也随鸡犬唱升平。 

 七律・银英 
 挑灯彻夜看银英，横剑连云铸恨城。无奈百年怀北固，何能一日忘南京。 
 异族岂可皆均罪，稚子孰知欲共烹？自是美人多慧眼，可怜名将不长生！ 
 后记：数日前见乐逸士兄诗中提及日本歌手，吾谈及对日本的厌恶，乐兄言日本文化，吾乃忆昔读银英时，初不知其为日人作也，后知之，深以为憾，遂不复读。然银英中对中华文明倾慕之情，历历可见，吾固痛恨日人，至此亦觉矛盾。遂有此作。 

 七律・当年 
 卷尽风霜忆玉箫，当年出韵自称豪。小桥听楫摇云落，长夜披寒浮梦高。 
 无奈花前双凤阙，犹疑雪后牧羊旄。春风去尽愁难尽，聊把余愁借酒挑。 
 前作承蝠王和诗，甚喜其“吟鞭休指长淮阔”句，因重和前韵。 
 舞剑人归弄紫箫，卷帘人忆酒中豪。长平绝地伤白起，宗庙无由委赵高。 
 解道江南伤静夜，欲从天外指征旄。少年心事终何用，并作诗书一担挑。 
 附：青翼蝠王和作 
 听取闲斋寂寞箫，凭君收拾少年豪。吟鞭休指长淮阔，问剑徒留冷月高。 
 雪色几丝添鬓角，霜风一枕卷麾旄。于今多识愁滋味，便有余愁也莫挑。 
 附：灵均和作 
 吴市谁吹碧玉箫，击鞭烈志自英毫。诗分几色江山旧，词尽三春心气高。 
 晨待晓鸡唱汉阙，暮看落雁背胡旄。个中谁识愁滋味，网事灯花就烛挑。 
 附：ppower和作 
 素手常遮白玉萧，诗拈酒后丈夫豪。听花竦落三千味，问碧妆成一树高。 
 乱局呼卢名马贵，弹铗授食锦鱼挑。而来隐逸从何惯，未执轮台翠羽旄。 

 七律・少年 
 少年单骑走三江，诗到剑门意自长。蜀路风寒浮锦绣，秦池水碧卧鸳鸯。 
 偶得青眼都成喜，不为相思也欲狂。回看微霜惊镜语，哪知岁月最仓皇。 

 七律・偶得 
 此际农家耕未耕？欲拼佳句语无凭。试识五谷惭陶令，重礼一行畏老僧。 
 挂角何求堆朽字，补天力尽剩寒冰。生平只有灯前眼，累累书山谢不能。 

 七律・平生 
 平生不见广陵潮，都向胡云梦射雕。岂有英才惜虎豹，断无名士忌渔樵。 
 望尘潘岳艰辛甚，强项董宣富贵遥。酒老寒山今夜路，萧萧疏雨种芭蕉。 

 七律・无题 
 我有伤心梦不成，为君起唱太平声。停云歌里谁先醉，射虎石前月未明。 
 老去胸怀多恋旧，眼中风物渐无情。此生莫叹经纶事，才见花开已尽觥。 
 注：“渐”字原作“最”，何浩建议改此，真吾一字师也。 
 附：拉杂摧烧之和作 
 面壁题诗自老成，沉沦莺燕避新声。桃枝空后杏花舞，蝉露凉时秋月明。 
 新梦初能演旧梦，多情早已种无情。翻灯蝙蝠休笑我，翘足呼君尽一觥。 

 七律・西山 
 桃李年丰枝欲低，好山多在凤城西。参差春树迷云影，澹荡风荷动舞衣。 
 红粉楼前说燕燕，馆娃宫里草萋萋。横波犹记旧时路，笑指佳儿与我齐。 

 七律・端午 
 若言斯世舌应腥，吴市谁甘变姓名。前月国殇空有句，后人天问恐无声。 
 尚怜诗苑悲三闾，岂惧欢歌动九城。从此腹诽都不许，楚山淡淡水清清。 
 附：青翼蝠王和作 
 幽兰未减楚台腥，郢雪千秋万载名。鸷鸟向无逐臭志，鸱枭敢换凤凰声。 
 生民依旧人为俎，鹿马如今铁铸城。堪笑书生诽在腹，汨罗何日水还清。 

 七律・长夜 
 长夜风来似旧愁，离人眼内碧杨秋。繁弦急雨催花落，冷草衰烟着眼幽。 



 
 
219.144.75.*  25楼 

 金谷风姿饶逝水，绿珠颜色暗同俦。诗怀素冷寻常事，独向寒食忆五侯。 

 七律・寄远（今韵） 
 燕然未勒望龙堆，何日陶然忆翠微。共我一袭青箬笠，与君同饮白螺杯。 
 莲池寻子薄欢远，菊畔耕余带雨归。梦里听说行不得，醒来谁见鹧鸪飞！ 

 七律・天漠 
 帝京何处似边城？走马黄沙看列旌。金殿凉风传鼓乐，玉关春色想连营。 
 凌烟阁上歌杨柳，堕泪碑前落将星。胡骑纵横闻夜猎，彭韩无奈已先烹。 
 注：天漠在京北官厅水库旁，是距京最近的沙漠，游人可于此骑马滑沙为戏，但旁有军营，游人不能过沙丘另一面。 
 注二：末句原为“始知李广未公卿”，承喵喵2001指李广位列九卿，只未封侯，故易为今句，读书未到之过。 

 七律・生儿 
 生儿何事望痴愚？自笑前贤与世殊。秦帝岂非绝代士，儒坑多是胜凡徒。 
 未知人语三生印，应作吾家千里驹。待到扶桑消战气，不妨归去话莼鲈。 

 七律・半闲 
 半闲堂畔暮云明，越麓初闻柳浪莺。韩岳已绝能自主，澶渊堪笑莫结盟。 
 漫夸和虏真长策，委誉相国最俊声。百姓微知消战事，太平颂里尽真情。 

 七律・半闲二 
 国土半伤堂半闲，齐听国士赞鸣鸾。白云堪寄休言事，黔首能愚渐共欢。 
 纵有宝刀如铁色，岂无飞雀试金丸。至今易水萧萧冷，同坐何人说燕丹。 

 七律・山居 
 为借深山筑敝庐，隔帘花住紫云居。可怜风月因人老，绝世文章到底疏。 
 卜草心情知落寞，扫眉才气近浮屠。春来我似沾衣雨，总有悲欢两不如。 
 注：“可怜风月因人老”一句，自矜得意，以稻香老农做诗机验之，始知陈亮先有“可怜风月於人媚”之句矣，然不忍易之。 

 七律・听箫 
 如听天外凤台箫，带雨风来草欲凋。绝恨云临花俱暗，偏教意动影先消。 
 凋零白发随人语，依旧乡心抱柱潮。别有归愁归未得，月明独上赤栏桥。 

 七律・时事 
 来去盟鸥上画窗，看多时事欲同翔。久疏纸笔才思短，每近江淮侠气伤。 
 洗剑池深聊洗脚，骑鲸胆却总骑墙。谪仙妙句惊天下，也借长卿旧锦囊。 

 七律・愁云 
 应记愁云几度开，春归时候送君来。桑干河尽渡余水，饮马窟浮劫外灰。 
 寂寞寒烟连旧语，飘零孤驿动离杯。十年夜半灯前事，已误相思不用猜。 

 七律・长恨 
 一曲长歌长恨声，前盟寒彻此中闻。分明妃子伤三尺，岂是君王谢六军。 
 瘦貌良臣全盛世，薄封公主慰奇勋。泰陵如梦后来事，当笑开元已不群。 

 七律・闲时 
 最闲时候得君书，问我今年底不如。上网微嫌人意冷，读诗长恐腹中虚。 
 愁来寄酒荆轲传，梦到惊知曾子疏。蜗角自怜犹可喜，于斯浮世暂安居。 

 七律・域外 
 叠雁频传域外踪，几曾回首望西风。留人偏道他乡好，客子不知归意浓。 
 但见太平堪酒蠹，何须富贵到书虫。知君别后无佳句，离乱诗词最易工。 

 七律・天涯即事兼自嘲 
 天涯网事最堪怜，一日不翻已九渊。每到好诗争赞许，苦思跟帖胜先前。 
 若无奖劝皮须厚，要抗板砖心必坚。爱看新人多怨语，偶得红脸便嫣然。 

 七律・清韵即事兼自嘲 
 初闻清韵冷于冰，入室难持弟子名。演义看来都是血：（故人离乱甚多情。 
 独留寂寞清高士，偶见飞扬跋扈声。欲展新图思旧曲，白鸥栖处水盈盈。 

 七律・寄友 
 项斯底事不温文，浊酒沽余蜀栈分。漫笑郊寒非俊语，独歌王翦欲空群。 
 传胪旧曲今难记，寄雁斜晖正美芹。深喜君诗缘未冷，也多风月也风云。 

 七律・夜读 
 长夜读书未解忧，始知读史种新愁。英雄惜起椒房宠，画匠功贻圣世羞。 
 苦恨儒林传最短，何如酷吏易封侯。今宵莫向名山望，不在风烟水尽头。 
 注：清韵冷嘲热讽建议第二句改作“始知旧史种新愁”，终未能决定，并存之。 

 七律・此身 
 欲保清名尽此身，偏多人意苦纷争。半生鬓发寒霜色，满腹尖酸诽圣声。 
 已向先贤学咏叹，肯伤傲骨试逢迎？终无长策消忧患，惆怅深惭悯世情。 

 七律・越来越油 
 坐听嘉客满愁歌，珍重芳名可奈何。温小玉能几处见，步飞烟也莫须多。 



 
 
219.144.75.*  26楼 

 千人指冷都无谓，百变妆成总近魔。各有奇招绝不老，你来煮饭我端锅。 
 写在电饭锅离开天涯的日子里……深切怀念电饭锅同志……：） 
 附：喵喵2001破例为电饭锅和作： 
 几人垂泪几人歌，聚短离长怎奈何。五复三翻何处厌，四汤一菜不为多。 
 时如幻影时如电，或曰菩提或曰魔。总有相逢安足叹，铁锅纹破铸砂锅。 
 附：薛霸 七律 一点不油 
 只如孔子听韶歌，肉味年来识几何。熊掌猴头浑不见，顺风下水也无多。 
 愁看满院分瓜汉，痛恨全家食菜魔。衣带渐宽终不美，腹中擂鼓我敲锅。 

 七律・不见 
 不为楼高故不来，胡麻何处可同栽。若无奇句惊长醉，岂有新愁入酒杯。 
 特特寒鸦劳梦色，叮叮铁马郁金台。今宵纵爱眉弯月，肯带伊人锦字回？ 

 七律・有感 
 似有新声暗旧名，依然杯酒对云屏。买山因爱隔溪雨，焚笔初闻贝叶经。 
 汗血东来称下驷，桂花前月满中庭。追欢别语诸君子，莫向伤心指上听。 

 七律・无题 
 前事重来新梦中，惜花人在紫云东。可怜杜宇愁相似，无奈荼蘼意不同。 
 红叶随波疑着泪，兰舟连雨过江风。深知身外无长物，惟有悲欢只算空。 

 七律・无题 
 何容愁色上双眉，屈指闲来忘紫微。曹冢疑云难握雨，章台细柳不如梅。 
 一千里外谁知我，二十三年是让非。坐对西山夕照好，东风无计漫相催。 
 注：读书至今，二十三年矣。 

 二、问余斋练笔集・七律（第二辑） 
 七律・有感于老农作诗机典故大全 
 作诗机笑作诗儒，羡我诗成力有余。谁怕临屏称快手，闲来步韵可安居。 
 从前辛苦频描字，此后轻松獭祭鱼。莫向句中寻远意，砌成原不碍心虚。 

 七律・秋（临屏作） 
 岂缘落叶悯霜枝，才见飞花谢已迟。淡泊交情堪好酒，缠绵心事愧低眉。 
 买田欲向江南去，长笛须留雪后吹。坐望晴空如远道，无愁一样是佳时。 
 附： 
 作者：我是和尚我怕谁 提交日期：2001-8-30 17:37:00 
 此时又是金旺时，萧萧大木成枯枝。都言历历堪入画，谁解年年频催诗？ 
 叶败满院遮燥土，眸凝昔日断肠堤。惜节亦当乘天数，当在红颜未老时。 
 青翼蝠王临屏和 
 才凋几树向南枝，一样风霜缘底迟。斜浦潮来隔夜雨，琐窗谁蹙远山眉。  
 青云不渡巫台静，玉笛空邀落日吹。何处陶田营四季，问余斋畔梦回时。  
 作者：我是和尚我怕谁 提交日期：2001-8-31 9:33:00 
 无花何必空折枝？泼水马前悔已迟。漫道情绝贪病酒，谁凭誓永画衰眉？ 
 炭火常因发迹至，凄风惯共落魄吹。古来人世尽如此，莫怨此生不逢时。 
 作者：萧萧羽回复日期：2001-8-319:36:53 
 天风海雨入屏时，点点鸥集碧余枝。万里江山逗图画，一樽新醅酿小诗。 
 谢我纨扇归故土，迎他香辇步长堤。起舞休言影凌乱，买舟清歌犹趁时。 

 七律・答我是和尚我怕谁赠诗： 
 红尘深处散幽香，一笑凌波过碧塘。似记朱衣前世老，不缘青鸟旧传芳。 
 容仪尚可轻潘岳，侠骨偏能近孟尝。莫问此身何物是，为君长醉水云乡。 
 附：莲，赠问余斋主人 作者：我是和尚我怕谁 提交日期：2001-8-31 17:23:00  
 清幽清雅清香气，浊水浊泥浊池塘。皆以尊卑论造物，故得荣辱欺芬芳。 
 避日成就渔童戏，伴月托出雅士尝。渐染佳人成醉客，他乡可否作故乡？ 

 七律・答成昆 
 远望光明近亦遥，人间谁敢慕天骄。自居左使王难胜，虽有侠情邪未消。 
 不悔此生容寂寞，晓芙去后苦无聊。莫轻瘦骨能成箭，挟此英风更射潮。 
 附：赠光明左使 作者：成昆 提交日期：2001-8-31 15:42:00  
 不逍遥处苦逍遥，赢得杨家有女娇。道是无情何必恨？都言不悔绝难消。 
 非邪非正美人顾，亦侠亦魔栀酒浇。瘦骨安能撑天立，柔肠毕竟如火燎。 

 七律・赠成昆 
 陈王才气只闲居，寂寞逼身仇未舒。吴市变名图灭楚，白龙渊冷悔为鱼。 
 如花人逐夕阳去，托钵僧知深恨虚。欲破光明真底用，中年心事不如初。 
 附：成昆和 
 中年心境不堪书，底事恩仇半觉虚？礼佛禅枯魔愈炽，忏情香冷病难祛。 



 
 
219.144.75.*  27楼 

 灭吴可惜失西子，抛剑何时泛五湖？收拾笛箫重乞市，声名屠狗也欺余。 

 七律・赠月舞 
 盈盈小字唤丁香，婉转柔情与梦长。双黛沉烟遮碧柳，几回明月舞潇湘。 
 兰闺字就锦书远，逸苑诗成玉指凉。恰喜程门齐看雪，来年春草满池塘。 
 附：月舞和 
 玉帷倦冉润兰香，每近相思寂夜长。幽绪入怀添清悴，厌思凭梦寄寒湘。 
 桐枝辗转曳风乱，桂影阑珊欺雨凉。空径未踱人早去，秋波回岸没烟塘。 

 七律・贺西丝寿 
 去来尘世不沾尘，屈指蓬莱第几春。萼绿眉间情缱绻，影青词里意清新。 
 初疑玉闲愁句，却似双成转后身。暗笑郎君痴绝种，梦魂犹自唤真真。 

 七律・赠八胡敲爻 
 一见君才即惘然，纵横诗笔在人先。吴钩映月长歌冷，大漠听旗侠骨坚。 
 踪迹咸留杯底酒，风流渺若手中烟。可怜万里凌云志，细种江东数亩田。 
 附：八胡敲爻回和问余斋主人回复日期：2001-9-129:23:26 
 此骨敲之也铿然，笔端无力占人先。近三十载角声早，发百千枝根底坚。 
 我欲放歌谁击筑？山仍障叠水含烟。回头妻子凝眸在，燕市还耕立足田。 

 七律・赠天涯孤舟 
 长是天涯不系舟，肯缘尘世暂淹留。梁园珠玉三千客，蜀地烟云十二楼。 
 瘦貌多容存好句，细腰犹恐不胜愁。放歌欲自瞿塘下，直到春深鹦鹉洲。 

 七律・校稻香老农《作诗机典故大全》第一辑偶得 
 商略苏门作凤吟，名山难向此中寻。雪知访戴高人意，云动登临客子心。 
 本望读书能骨硬，才逢乱世已声喑。三千年里劫余士，回首赤松天外深。 

 岂为荀卿爱故衣，ht裘换美酲归。身随珠履尘间老，心向浮云去处飞。 
 侧帽人消弹指错，拂须客讳点头非。今生已作穷愁子，莫遗阳春盛世讥。 

 七律・初秋 
 偕来月色满前庭，观照尘心眼亦明。闲补残篇疑僻字，忽听时论讶群英。 
 徘徊衫履凉如水，寂寞风怀渐误名。为问江南花尚好，伤秋宜趁一云行。 
 附：豹子头林冲次韵 回复日期：2001-9-2514:45:20 
 心动尘衣月过庭，窗边苔线近灯明。搜猜陈字成煨芋，拈掇前诗似咀英。 
 悬榻无非嗔指冷，燃黎不是怕贤名。传闻江北秋先到，团坐斋中底处行。 
 次韵 
 夕鸟帘前飞过庭，忽惊灯影半窗明。朦胧纵笔忽倾水，隐约涤怀成落英。 
 山壑来胸践不得，黄粱催梦忝何名。书中寂寞原难住，出屋却能何处行。 

 七律・汉高祖 
 莫向沛宫思帝星，功臣扫尽扫愚氓。承欢庶子尚无计，驱策凭谁更将兵。 
 欲借江山烹获鹿，先输翁媪作调羹。长安犹见当时土，依旧春牛俱力耕。 

 七律・赠泛彼柏舟 
 世事纷纭见不疑，凌云才气逸云知。囊中风月杯中酒，醉读离骚醒读诗。 
 秋雁归来携字远，石墙倚坐看花迟。天涯遇子别无赠，我欲逢人说项斯。 

 七律・闻张学良病重，感其生平 
 宴罢鸿门仲父哀，汉王从此起蒿莱。岂惟时势缘君转，无奈烽烟入梦催。 
 一片情深先负义，百年怀抱未容开。英雄莫问东倭事，铁马暂回金马来。 
 附：作者：我是和尚我怕谁回复日期：2001-10-160:11:22 
 灰烟媪翁未可哀，顺天缘何锁蓬莱?一世情债随时遣，半生辛酸和梦催。 
 昔年豪情渐弹指，今朝兴致共枷开。百年沉浮只一梦，碧落黄泉任去来。 

 七律・自寿 
 每到秋深畏问龄，不缘辛苦负平生。几千字底心头事，三十年中世外情。 
 太息风云多诡变，可怜恩怨欲分明。空山自有无穷路，想象红尘第几程。 
 附：芦柑 临屏和一首。 祝生日快乐～～ 
 渐向菱花愧齿龄，谁堪回首忆平生。几田青陇常随梦，十丈红尘未了情。 
 已谢南山传素柬，还从浊酒道空明。清怀渐瘦犹能饭，风雨如常又一程。 
 作者：……青翼蝠王…… 七律・贺寿（碰巧赶上，讨杯水酒嘿嘿） 提交日期：2001-10-19 14:29:00  
 贺兰峰雪砌芳龄，经岁琼枝破雪生。菊畔影摇怀璧客，斋前风动问余情。 
 想应恬淡无羁绊，何事清幽半晦明。竹杖邙鞋归去也，蓬山烟霭几多程。 
 作者：泛彼柏舟回复日期：2001-10-1915:37:39 
 步韵为先生寿：） 



 
 
219.144.75.*  29楼 

 黔首徒然持直语，圣听原不惜涓埃。劝君莫学游仙调，应记前朝无妄灾。* 
 注：尾联用清代徐述燮因作《游仙诗》中句“明朝期振翮，一举去清都”而得罪旧事。  

 七律・待人不至，梦得数句，醒而足之。 
 青雀书传未度江，龙团犹自试温凉。我寻陶令诗前醉，谁似王公酒后狂。 
 衰柳斜迎风月士，寒灯黯照水云乡。凄凉梦至飘零地，人已归来梦未央。 

 七律・用林惹青、青翼蝠王韵敬和二兄 
 一入红尘事最多，莫留方寸驻心魔。人间风雪须同志，句底平安况自和。 
 何苦旧嫌新怨聚，难教诗客酒颜酡。盘兼百味着谁箸，洗耳先听渔者歌。 
 附：七律 给落没的净土――天涯比兴 作者：林惹青 提交日期：2001-12-22 17:19:00 
 正是嚣尘纷扰多，烟花盛世养心魔。于风光处伤孤独，趁冷清时梦暖和。 
 琅苑寻思可洁净？天涯不想也蹉跎。如今只得轻声谓：“大象无形少唱歌!” 
 作者：……青翼蝠王……回复日期：2001-12-2323:30:57  
 净土言何利害多，此心安处本无魔。但教避世谈风月，可笑桃源辩共和。 
 散去故人犹踯躅，向来新政总蹉跎。老林且去贩青杏，唱甚梁鸿五噫歌。 

 七律・光明顶重聚义，予后知后觉，报到独晚，自罚一首。 
 尚武渊源重会文，仲卿岂可不如人。光生绝岭千层雪，明动江湖万里春。 
 曾慕英雄图远猎，哪教诗笔计艰辛。边城遥指风云骤，悯世心成救世因。 
 附：……青翼蝠王……和诗回复日期：2002-1-613:13:01次左使韵： 
 弹铗胸怀付简文，知音人是远游人。窗头薄露恒思雪，槛外梅花已著春。 
 陶令空弦通羽角，薛娘彩笔贯苏辛。望中念念明尊训，焚我残躯几世因。 

 七律・过滹沱河 
 青史曾经见此河，不缘风雪起悲歌。千寻水月接云远，百尺劫灰连梦多。 
 绿鬓因人霜未已，红尘问我墨如何。金莺欲解笼中苦，却向南山颂网罗。 

 七律・无题 
 百尺楼中最寂寥，朱衣虽好不能消。凌烟阁下寻痴骨，方丈山头梦续貂。 
 历历海尘伤倦眼，溶溶风月暗霜桥。经年扰攘花前色，却笑人间重楚腰。 

 七律・为苏无名寿 2002.1.19 
 莫讶诗人举酒频，天涯名士旧知闻。楚山依水花千种，紫苑争先才九分。 
 可惜交情相见晚，想来谈笑欲生云。沉沦我自辙中客，且羡归鸿独不群。 
 附：作者：天涯孤舟无名来这儿一块儿领了：-）回复日期：2002-1-2016:02:21 
 几番风雨去来频，还把新辞滤旧闻。情共深山抒半麓，心随流水醉三分。 
 修成禅性合弹月，隐去浮名好卧云。方寸大千先看透，明朝化影入人群。 

 七律・步双刃八胡韵为双刃寿 
 为谁风露立中宵，燕子楼头更寂寥。铁骑应随关塞月，宝弓闲射绕云雕。 
 男儿意气轻生死，国士功名染绛绡。蜗角萤光身是客，飞蓬逐雨两飘飘。 
 首句不用注了罢。：） 
 附：『诗词比兴』依韵和成一律，为双刃寿  
 作者：八胡敲爻 提交日期：2002-1-29 12:17:00  
 黄金唾去黯南宵，一别河东人寂寥。刺骨寒非销骨水，无情木作有情雕。 
 闺中红烛叠清泪，沪上纤云织锦绡。燕子楼头囚潦倒，推窗依旧海风飘。 
 附双刃自寿一律 
 有酒无诗过此宵，冠年而立两寥寥。仙人掌上伤心刺，铁烛台边朽木雕。 
 反复为情摧秀羽，从容作茧误红绡。人间网上如一事，俱有酸风醋雨飘。 

 七律・拟从军行和八胡敲爻 
 腰间宝剑膝前横，欲斩楼兰路几程。残月出云明弱水，平沙侵路暖虫声。 
 龙愁陌上发衡雪，鬼哭关前骨垒城。莫问君王合纵事，天山笳鼓正连营。 
 注：李白《侠客行》：脱剑膝前横。 
 作者：八胡敲爻 提交日期：2002-1-28 15:36:00  
 系马台高秋意横，胡笳催起汉时程。白云来去万千里，鸿雁高低三两声。 
 气薄霜天清欲爽，山连碛野远如城。将军被甲停鞭处，一片翠微看满营。 

 七律・戏咏和平门南新华三千里烤肉 
 欲遣豪情过万山，轻烟一炙胜幽兰。雅人满座谈闲事，流水翻台传美餐。 
 忧国心情当食肉，闭门烽火最消寒。今年频作此中客，不为诗坛为酒坛。 



 
 
219.144.75.*  30楼 


 七律・和种桃道人、绿腰《遣兴》 
 山公争拟醉伶狂，吟取风云越八荒。荐鹗时销红锦地，传薪人佩紫罗囊。 
 竹林士傲轻肥马，金谷花繁斗夜凉。化鹤犹怜尘世子，于今寥落隔仙乡。 
 作者：种桃道人 提交日期：2002-1-31 2:39:00  
 老贱犹生白马狂，何须仗剑走蛮荒。鞍前酒斗吊肉，肩后诗笺搭彩囊。  
 且惯夷风行处乐，更从山雨转时凉。儿童欲问浑摇首，一把鬃毛即吾乡。  
 彩囊：用碎布花拼成的褡裢，北方多见。 
 作者：绿腰回复日期：2002-1-318:52:24  
 和道人《遣兴》  
 西风暗剪叶飞狂，拍手阑干俯大荒。箫鼓休时余块肉，劫灰散尽老皮囊。  
 襟怀一洗说苦乐，醉醒半生笑炎凉。许大乾坤懒回首，归来认取旧家乡。 

 七律・购两当轩诗久不得，意外得之，夜读有感 
 读书久误千年士，宜有斯人字景仁。瘦骨经霜恒自苦，玉楼迓客为谁新。 
 惜无际遇能凌世，空负才情不救贫。写我心情须我笔，诗中身忘镜中身。 

 七律・随笔 
 寥落心怀爱夜凉，暗云连雪欲沾裳。从来知己寻常好，一概青山寂寞黄。 
 酒客孤传金谷令，诗人争捡灞桥霜。相逢不必猜名字，聊赠回魂数瓣香。 

 七律・大雪 
 三千玉骑遮天姥，一片平云淡暮洲。咏絮何曾关世计，沾衣偏助举家愁。 
 霜梅骨冷花休问，金埒城高梦欲收。尚喜黄河同历此，明年或可复长流。 

 七律・岁寒 
 又是中原一岁寒，萧萧行客度秦关。今年数见狼烟起，明月长疑鼠辈环。 
 彩笔凄茫轻味道，诗怀简省过香山。逍遥官贾灯红里，只有书生不忍闲。 

 七律・天涯注册周年纪念 
 吹竽声就事堪嗟，欲问楼兰梦已赊。难得新燕寻故垒，争堪蜗角老名花。 
 t雏藏策明珠朽，薏苡归途凤树斜。渡唤三生知小误，去年今日到天涯。 
 附：作者：天涯孤舟回复日期：2002-2-2712:22:54 
 惯看行客往来嗟，谁把街头老酒赊。几树枝摇悲落叶，一庭风动数残花。 
 徊徨天际浮云晚，寄伫门楼玉柳斜。本事闲来自清漱，个中心境略无涯。 

 七律・学嘘堂兄咏印度 
 曾经此辈作豪胥，佛法经心不可书。历代强名愁老大，隔山逃骑恨当初。 
 恒河聚散沙还水，国事连横密复疏。说战说和同一策，何妨倚剑钓鲈鱼。 

 七律・有感 
 杀气初侵此夜春，倾城重见未归人。徘徊海客愁先老，来去浮鸥疑竟真。 
 国有无衣寒我意，诗多余恨误前因。刘伶自爱山中醉，酒在红尘第几巡？ 

 七律・过明景帝陵 
 孤碑无藓径无苔，负曝人闲讶客来。语乱n_身后事，听多杜宇骨中哀。 
 青衣有泪伤馀子，赤县何辜作劫材。莫问江山谁是主，兼天风雨下蒿莱。 
 注：杜牧《题横江馆》：“至竟江山谁是主，苔矶空属钓鱼郎。” 

 七律・春游京郊 
 营营已愧更营营，却忘溪桥路陡平。心地长存难了事，风光最好不知名。 
 偏劳书卷增痴气，暂借烟波谢酒盟。拾取清愁三两句，软红深处慰今生。 

 七律・和清风翼兄闲居韵 
 穷搜险韵度鸿冥，孤鹤遥闻宿远汀。百韵诗成惊四座，三山坐久见群星。 
 自惭学步人先老，犹可逢君眼尚青。海上琴生明月夜，微怜由瑟不堪听。 

 七律・重和闲居韵 
 书堆眼倦喜空冥，倚看浮云起暮汀。诗战尚留回马地，记爻应过使臣星。 
 久随风动沙多倦，不待花开柳自青。解读人间寥落甚，偶经下里与谁听。 

 七律・三和闲居韵 
 四月春风满杳冥，春寒重误百花汀。投闲滋味英雄泪，居客生涯犯斗星。 
 冷眼向人空烁烁，白头染后更青青。笛横三弄终无语，独笑东君和醉听。 

 七律・读诗与刀“新亭有泣悲王导，大将无人荐卫青”，感慨顿生，四和闲居韵 
 读书读史夜冥冥，恨满东山怨满汀。文事屡开夷族事，客星曾犯紫微星。 
 襟怀终未称王猛，徼幸何曾负卫青。莫为鸡鸣频看剑，忍于台海梦中听。 

 七律・嘘堂兄以联赠诸友，予得“晚来飞絮如霜鬓（唐彦谦《柳》）城上高楼接大荒（柳宗元《登柳州城楼》），借意成章，小作答谢。 
 飞絮年年惹鬓霜，迩来思绪越遐荒。高楼尽是思归客，险路真成速老方。 
 世外胸怀疑倨傲，人间风骨负文章。桃源欲遁都无路，讵可黄梁梦又凉。 

 七律・芸芸 
 世事轻狂总未新，芸芸众里一真真。逐花讳曰多情种，易代名都重小民。 
 堂上已无前席帝，座中长有后来人。今生且共诗书老，好借伤春酒到唇。 

 七律・周末打保龄甚乐，戏作 
 如带山河尽可平，掌声叠似震雷声。管教儿女扬眉喜，更诩英雄髀肉生。 
 一击先开荡寇势，双分竟作划江盟。乃知世事无常事，不克人间终始名。 
 注：荡寇势，下三仄，无计易之，暂留。 

 七律・谢信天谨游兄赠书 
 馈我新书作卧游，读君径过古凉州。双轮辗尽关山路，薄纸浮同李氏舟。 
 霞客前尘今在线，终军行色不言愁。归来共看生花笔，眼底艰辛一笑收。 
 附：作者：冰黛儿回复日期：2002-4-2817:32:36 
 赠我闲云做卧游，西辞凉风过澜洲。碾石为沙平关路，推浪如镜行扁舟。 
 凝霞弄墨书底线，追星戏月远乡愁。共于仙子舒广袖，红尘琐事一笑收。 
 作者：天涯孤舟回复日期：2002-4-2913:06:55 
 一声高唱信天游，足底风烟过九州。志等苍原堪纵马，心如江海易行舟。 
 好惊羌管边城怨，惯看秦沙大漠愁。兴尽归来凭笔述，个中真忆我全收。


 
 
219.144.75.*  31楼 

七律・光明顶荒凉甚，深忆青翼蝠王，步韵遥寄 
 计程应已到瀛洲？遂忘人间百日愁。诗笔久疏云外迹，萍踪独过雨中鸥。 
 也煎白石分三世，自是红尘第一流。伊笛临风吹未可，青溪何处泊轻舟。 
 附：青翼蝠王原作 
 依然荒草满长洲，淮左东风惯识愁。倦客已非邀月客，盟鸥今是避人鸥。 
 诗无寄处谁解语，佩且归兮江自流。野渡经霜经雨后，芦花吹尽更横舟。 
 附：作者：灵均回复日期：2002-4-2913:50:06 
 执杖明火劫风流 犹谢蝠王不杀头。_O将军爱逃遁 锦衣卫士喜封侯。 
 光明顶上祥云毕 华盖运中霸气收。莫是英雄肠寸断 江山写作一情愁。 
 作者：-巧巧-答谢问余 ：） 回复日期：2002-4-2922:46:44 
 荒草年年长满洲，月明玉笛总吹愁。因循万里身为客，不及平生子与鸥。 
 螺盏香茗宜淡品，青溪涓水且常流。君休问我醉何处，载酒芦花深处舟。 
 作者：风愁予回复日期：2002-4-2923:51:44 
 云水生涯遍十洲，半销双鬓半销愁。离群只似惊弦雁，浮世争如泛水鸥？ 
 自许诗书分寂寞，休将老病论风流。相思一片清江月，载酒归来不系舟。 
 作者：司马绿绮回复日期：2002-5-214:53:39 
 也次韵一首，与问余、愁予、灵均、巧儿同忆蝠王 
 锦帆应已到芳洲，王气逼来山水愁。泼墨凭空翻作雨，吟情接海捷如鸥。 
 天涯回首齐烟渺，宝顶蒙尘星汉流。莫道诗成无解语，羡君散发弄扁舟。 

 七律・购两当轩集数月，读犹未竟，百事咸集，借杂感四韵自咏 
 海雨天风共簸扬，金楼玉箧久相忘。路从险境咸分散，客到乡情每自长。 
 若语狂生应是我，肯成绕指已非钢。与君永诀无归意，莫待相逢话断肠。 

 学步曾经仰凤城，云间隐约著清声。径从春色来时乱，山向亲身历处平。 
 纵有浮名轻季子，更无国事问寒生。故园寥落谁能识，且重梅花一放情。 

 去岁今年粟满铮国家依旧有穷人。相公朱紫由天定，俗子悲欢看月薪。 
 不敢问心空问世，只能同富不同贫。孤灯一笑清茶冷，把臂交情患未均。 

 风堕高冠屈指弹，放怀世路未容宽。机心跳宕千寻水，文字粗通一转丸。 
 移榻年光长作客，倚人颜色不同观。阶前修竹初生笋，是我闲居钓梦竿。 

 七律・闲坐 
 静心还似蹋层冰，不待楼高暑气清。邻舍时闻来远客，流年长恐去无声。 
 茶分熟水花千瓣，香绕檀山梦一旌。并坐儿童谈笑里，懒传风信出重城。 
 附：作者：浮舟回复日期：2002-7-89:19:02 
 不寐中宵欲饮冰, 素弦拨动月华清。病身长是听风客, 孤馆频添扫叶声。 
 辗转三生归蝶梦, 飘零百事对心旌。吟魂早付芸窗外, 化做尘香满凤城。 

 七律・下课行 
 久在天涯诗未工，逍遥日子偶成空。微言总在翻屏底，大义多藏灌水中。 
 解道垂裳真过渡，及时收手亦英雄。从今随意读书去，卧看东风东复东。 

 七律・感时 
 爱民依旧似明时，腹语尘诽别有之。性命于今关大政，自由从古是传奇。 
 未容窥豹人貂尾，敢诋沐猴衣虎皮。欲向长安歌此曲，露寒霜重不胜悲。 
 注：北京网吧大火后，所有网吧关闭整顿。 

 七律・天涯事毕，遥寄天涯孤舟 
 清词新韵喜为邻，问舍求田意所欣。疏懒惯称应笑我，折冲常愧不如君。 
 京畿来去无多日，澹泊交情已十分。回望蜀天风浩荡，争教归翼没浮云。 
 附：天涯孤舟和诗 
 正是天涯若比邻，风烟散尽道欢欣。随形日月无非我，搏浪江川更有君。 
 已惯轻舟摇大雪，何妨远梦渡春分。相逢一笑能无愧，看最逍遥岭外云。 

 七律・苏无名慨然有赠，诗以志谢 
 为寄泉刀掩抑开，缘何苏子不同来。独疑金弹挈余去，欲买黄花绕屋栽。 
 北海无人伤过客，东湖有饮共千杯。闲愁终亦及凡马，瘦骨聊堪到郭隗。 

 七律・新雨 
 今夜新凉微雨后，沉吟读史读离骚。救穷早愧金城客，换酒重劳玉错刀。 
 聚蚁九州霜欲落，浮鹏万里气旋高。人间已自惜无计，枉向云间惜羽毛。 

 七律・今夏 
 来年争似归年好？今夏还如去夏长。阿以因人成散见，足球于我略无妨。 



 
 
219.144.75.*  32楼 

 读书地每临斜巷，送客时多见夕阳。游子心情虽C落，清狂不免更疏狂。 

 七律・光明顶临屏和诗 
 倚天长剑冷孤洲，重觅江山似旧愁。一柬鱼书传夙愿，几人风雪忆盟鸥。 
 兰亭酒里花将散，黄鹤楼前水尚流。回首西风吹木叶，洞庭何处系扁舟。 
 附原作： 
 东风寂寞绕荒洲，越客吟余莫问愁。青眼故人挂宝剑，白头诗句付沙鸥。 
 应怜疏影初心在，空许清溪恣意流。缟带酒巾都一掷，孤峰尽处是轻舟。 

 七律・感事 
 武林何事更如初，却忆江东一纸书。罗雀有人寻旧网，伤心无地寄鲈鱼。 
 狙公心智凌优孟，蔺相襟怀胜伍胥。我负恩仇徐按剑，长安今已不堪居。 

 七律・致W君 
 十年啸傲作生涯，梦里春深未有家。青眼还空天下士，红颜已老镜中花。 
 得诗似古真兼伪，步影知人正复斜。试看云楼双凤阙，日阑依旧集寒鸦。 

 七律・见2002年高考作文题《心灵的选择》有感 
 原来行善不劳身，学就屠龙笔自勤。岂必心灵都证道，可怜生死待衡文。 
 神州多事缘何事，夷狄无君胜有君。欲叹少年争入彀，已传三代到奇勋。 


 三、问余斋练笔集・七绝 
 七绝・裴君出京，众人皆悲，吾独云喜，诗以贺 
 万里桥边廿四桥，芙蓉涨水忆兰桡。城中岁岁愁风雨，知有蓝田雪未消。 

 七绝・初春喜雨 
 杯酒樽前新雨过，无端重与忆霜荷。惟恐桃花成旧事，问道相逢心动么？ 

 七绝・代人寄内 
 西风吹雨旧笛声，寄到春江一夜明。不从曲里传佳梦，却自梦余写纵情。 

 七绝・天涯见拉卓神父有句“别梦临窗听风雨，一夜秋花落满庭”，甚喜其意，遂代成七绝，并修拗句。 
 消尽少年狂士名，老来心事指银瓶。临窗别梦听风雨，一夜秋花落满庭。 

 七绝・水畔桃花 
 格浅偏邀陶令赋，骨轻不畏众人知。春来忘避梅花语，也放横斜三两枝。 

 七绝・送友 
 送客楼高醉不能，封侯路远意难平。千重风色万重雨，为我送君多几程？ 

 七绝・吊古战场 
 莫向坑中分智愚，一般枯骨为王驱。新皇自有开天志，天下依然旧画图。 

 七绝・七色花 
 燕子坞前从此醉，杏花林里向来痴。红颜老却英雄在，落日牛羊归去迟。 
 淡淡相思未许深，玉萧声慢涩瑶琴。寒衣检视旧针线，无处相寻一片心。 
 慧骨灵心济国危，衣衫似雪雪如肌。襄阳城破家亡日，重寄桃花第一枝。 
 倦世何由惜此身，杨郎履下漫多尘。人间自有花如雨，妾是花中第几人？ 
 灭吴兴越技如神，身怯浮云梦未真。休买若耶溪水剑，剑光犹映胜花人。 
 鸦头不着未如霜，语带娇柔意带香。侠气偏多苗寨女，不教脂粉亚檀郎。 
 万骑却回千骑分，中原何计御胡尘。世间一死宁无惧？君为家山我为君。 
 注：李贺《南园》：“见买若耶溪水剑，明朝归去事猿公。” 
 注2：分咏阿朱、程英、黄蓉、公孙绿萼、阿青、蓝凤凰、阿紫七人。 

 七绝・走笔戏赠我是和尚我怕谁 
 多苦多愁多病身，情关世路向来真。和衣醉去稻香里，尚想青衫旧日尘。 
 附：天涯孤舟七绝・代醉中人语 回复日期：2001-8-315:51:06 
 何妨污淖点寒身，我醉糊涂不忘真。酩酊待到风乍起，又拾玉剑舞红尘。 

 七绝・明教三章 
 资源重组一盘棋，双使四王皆有司。最喜锅锅辛苦甚，教中兄弟必无饥。 
 底事才名不自知，群贤集处愧多时。残躯尚可供驱遣，更树光明顶上碑。 
 深怜篱落掩霜姿，到晓芙蓉竟夜思。梦起江南三月水，梦回犹未到峨嵋。 

 七绝・有所闻 
 曾是英雄榜上人，当年学艺最天真。而今穷骨更何用？新学石狮守郡门。 
 附：八胡敲爻回复日期：2001-8-1022:33:09 
 当年学艺是何人？画虎成猫却似真。见得鼠君堂上坐，反身沽酒进朱门。 
 作者：白石郎回复日期：2001-8-1117:56:38 
 阿世而今辈有人，媚人意态自天真。且留穷骨击桴鼓？怒发上冲辕北门。 

 七绝・和扫地僧《秋声》 
 坐对西山色正浓，吟成新句意多重。镜里分明玄鬓色，耳中疑是白头翁。 
 附原作： 
 暮野秋声带雨浓，炊烟未绝灯万重。山间草色皆禅客，岸畔枯枝是钓翁。 



 七绝・西行五首 
 遣心又近长安路，无复分明泾渭河。一路苍山西去处，渐多黄土渐多歌。 
 古柳新杨灼欲焦，水枯沙浅车嚣嚣。前朝风雪传灯夜，吟咏何人过灞桥。 
 曾经人前轻汉武，偏多末世重胡僧。莫怪青青原上树，年年先绿帝王陵。 
 四十八戟墓中开，琼萼凋春遂不回。长向陵前歌武祝恐无人语种瓜台。 
 注1：懿德太子李重润（唐中宗李旦子）墓道壁绘48戟仪仗。 
 注2：永泰公主李仙蕙（唐中宗李旦女）墓志铭：“琼萼凋春，忿双童之秘药。” 
 注3：章怀太子李贤（武则天次子）《皇台种瓜赋》“一摘使其好，二摘使其稀，三摘犹自可，摘绝抱蔓归。” 
 注4：以上三人均陪葬乾陵，史称三人均为武则天所杀，亦有别说。 
 已无汹涌延河水，幸有清凉宝塔山。帝气何由偏此地，乡乡售卖水晶棺。 
 注1：十四寒十五删并用。 
 注2：北去延安途中，频见土墙广告卖水晶棺，深讶之。 

 七绝・遇乞 
 谁家稚子作悲声，满面泥涂眼炯明。莫向长空怜幼雁，虽临风雨尚兼程。 

 七绝・用权谋、八胡敲爻韵并代权谋赠电饭锅：） 
 倚马成章日未移，隔香花送最高枝。郭郎别后寒衣少，莫遣秋风处处吹。 
 附：八胡敲爻回复日期：2001-8-1716:39:01 
 拍马围城日早移，夕阳欺我更催枝。回眸一片伤心处，有酒压诗却似吹。 

 七绝・歌者 
 桃叶枝头第一春，桃花随雨堕红尘。几时踏月歌云去，依旧钧天部里人。 

 七首七绝到七夕 
 七绝・郭襄 
 少室山头琴未冷，风陵渡口似闻声，人间自有情难老，不信襄儿白发生。 
 七绝・李文秀 
 白马未驮夕照去，西风已送伤心来。中原可有英雄泪，为洗秋兰带露开。 
 七绝・霍青桐 
 百战军中最从容，掩映黄衫骑万重。苍天总为红颜妒，不教翠羽遇萧峰。 
 七绝・程灵素 
 灵枢终未得天枢，素问何曾问髯胡？烛泪滴残海棠冷，忍听山歌到晓无。 
 七绝・岳灵珊 
 漫唱采茶觉已迟，犹怜深信未相欺。世间多少痴情女，伤尽男儿不自知。 
 七绝・仪琳 
 不是人间凡种花，相思偶染漫天涯。缁衣消尽千山月，却向江心忆晚霞。 
 七绝・焦宛儿 
 碧血剑寒何所羡，宛儿从来意最平。嫁得夫婿寻常子，也胜刁蛮夏青青。 

 七绝・忆某日宴饮 
 相知举酒眼中青，重见风云月下盟。纵有梨花千树雪，缁衣尘滞浣难清。 

 七绝・微恙理旧书有感 
 丽字清词认不真，已成老病顾余身。当年标识宛然在，检点诗书句句新。 

 七绝・赋得老农作诗机 
 王景略 
 愧无妙计学高宗，零落珍珠土里封。用典遭拿偏大笑，吟诗恨不稼轩逢。 
 八胡敲爻 
 人间旧事又重逢，白雪阳春锦里封。自恨生来无气象，拈花有意效偏宗。 
 胡僧  
 满箧陈辞岂可封，骚人兴会每相逢。如盐如水都堪愧，长揖江西老祖宗。 
 电饭锅  
 搜典穷籍坟未封，尝思异字类同宗。翻来真似老莱舞，自慰频烦梦里逢。 
 问余斋主人 
 奇字生平都未逢，况兼用典觅无宗。可怜我是读书子，莫向琅环深处封。 

 七绝・购莲数枝，置瓶中，越三日，未开而落，因念故人 
 微颦巧笑两相宜，侵晓亭亭三五枝。纵肯向人颜色好，心中有子不成丝。 
 已过立秋秋未来，芙蓉虽在奈不开。可怜映日红于火，却向污泥深处栽。 
 原生国色水云乡，刹那别情未忍量。红萼辞君归碧落，时觉慰我有清香。 
 芳容掩抑近霜凋，天上人间两寂寥。好在今宵微有雨，留卿还可到明朝。 
 水晶瓶里水盈盈，欹侧摇波不易平。一自红蕖别去后，碧云黄叶总无擎。 

 七绝・9月18日 
 能言悲处不深悲，仁义频悬国亦危。战骨未寒民意冷，中原经得几戎衣。 

 七绝・杂诗卅首 
 1. 劫后人间季季红，茫茫尘世起秋风。可怜百代无双士，俯首苍苍白发翁。 
 2. 谪仙谁敢言君老，俗子安能医我贫。十万青山凝碧色，百年身在软红尘。 
 3. 靖国社中听寇语，长江水畔种倭樱。何须大运望明主，肉食原难共智烹。 
 4. 扶风镇北法门寺，名刹曾经六帝来。唐武已禁迎佛骨，得逢盛世又重开。 
 5. 穷通贫富欲先知，齐向仙山叩拜时。拜罢起来巡两壁，百官何事亦如斯。 



 
举报 |2006-11-17 16:35回复 
219.144.75.*  34楼 

 6. 金殿铜炉泛紫烟，蓬莱山色有无间。能惊灵骨佛光影，今上原来半是仙。 
 7. 骨滞人间意自仙，皮囊先在紫金山。徐福不用童男女，东渡传丹半日还。 
 8. 江南豪宅大门朱，能许愚民洗眼无？到此贪官知榜样，相偕归去筑金屋。 
 注：8月27日，因厦门远华特大走私案而名噪全国的“红楼”开放。 
 注2：屋，用今音。 
 9. 初逢佳句疑前世，韵到天涯怕二萧。纵有绮怀三万首，可怜杯酒不能消。 
 注：末用黄仲则《绮怀》原句。 
 10.移海作山世代新，绿林黄巢更红巾。千江有月千江底，不照人间自在身。 
 注：偈云：千江有水千江月，万里无云万里天。 
 11.重见蔷薇最盛枝，折花人向雪中吹。江东才尽真名士，只有颠狂似旧时。 
 12.前身疑是紫薇郎，此际何须凿壁光。宜送长安云外去，叠山叠水事茫茫。 
 13.陋室中宵见酒颜，前朝闻有庾公闲。归途何似醉乡好，莫道蓬瀛第一山。 
 14.不为相逢忘旧忧，周郎重会又值秋。山移眉黛原无色，清簟凉风下玉楼。 
 15.梦里殷勤续韦编，秋来暮霭淡如烟。读书偶见窗前雨，疑在江南四月天。 
 16.昨夜西南趁好风，可能吹醒蠹书虫？城居浑忘生平事，新有香山树半红。 
 17.几时买酒待君来，老病犹堪倾数杯。长夜最宜无敌饮，莫因小醉便言回。 
 18.一杯新酿咏青州，醉池酒榭任拍浮。小炉香烬圆烛冷，流光应是旧银钩。 
 19.时逢花谢见归帆，换却秋衫着舞衫。奈洗彩衣红已淡，可怜罗袖尚微咸。 
 20.以铜作镜竟何凭，以验兴衰固不能。试看咸阳多少路，行人只到始皇陵。 
 21.清涧流轻寒欲凝，案头霜菊慰孤灯。明知山下红尘暖，宁作天山劫外僧。 
 22.云卿还似梦中人，梦里容颜梦外真。共向洛阳城里去，经桥已不唤天津。 
 23.一点嫣然泛浅流，低徊水调唱凉州。绯衣来处原无事，更铸人间白玉楼。 
 24.净洗青衫作白衣，辽东鹤羽供轻挥。一浇春半樽中酒，还胜学仙丁令威。 
 25.耳畔车声作雷鸣，旋听锣鼓路人惊。临窗下望长街里，秧歌传舞到南城。 
 注：北京南城，昔之贫民聚居地。 
 26.兰舟不敢渡龙头，一叶凌波傲险流。虽有诗材激似水，无端诗兴懒于秋。 
 27.尧舜衰残知倦勤，不因禅让亦明君。留教道路尚仁义，始向青山拜汉文。 
 注：许浑《途经秦始皇墓》“一种青山秋草里，路人唯拜汉文陵”。 
 28.茂陵何事起霜风，鼙鼓千年意未穷。却望西南征战地，秋来岂独夕阳红。 
 29.宁共艰辛莫共贫，难民百万近边屯。行人不问前朝事，闲坐纷纷颂强秦。 
 注：许浑《咸阳西门城楼晚眺》：“行人莫问前朝事” 
 30.知人慧质自安愚，枯骨灵池竟不殊。惟有孤山一片雪，几生修得老西湖。 
 附：天涯孤舟和作数首回复日期：2001-9-2713:09:01 
 秋来何事乱吹风？惊醒花间听雨虫。隔壁佳人妆卸罢，却还羞得月都红。 
 我有琼浆君欲来，今宵自带夜光杯。且先说好三章法：烂醉之前打马回。 
 好酒先干三大碗，飘飘何以恁轻浮？横斜歪倒休言醉，“看我还能舞玉钩”。 
 此去无人送远帆，啼痕点点缀青衫。归来细检无多物，除却海风一味咸。 
 人情世事最无凭，每欲思量总不能。哪有般般如我愿？拼将一梦到西陵。 
 涧水清清夜色凝，寒窗有月不须灯。他年若觅悠人迹，已是山间一老僧。 
 可怜秋雨不饶人，细打芭蕉忒认真。记得炎炎曾一夏，青梅望断不生津。 

 七绝・怀古三章 
 立国元来自有疆，年年举世附强梁。书中犹有田横士，终不趋炎降汉王。 
 长歌出塞欲登途，夜郎无与蝼蚁殊。天子既爱大宛马，将士齐射小单于。 
 长安水畔双楼春，箫鼓纷纷坠锦茵。世事亦无铢辆称，马嵬谁是未归人。 

 七绝・问余斋的真面目 
 贺兰山上飘零雪，寂寞问余斋里人。却喜天涯多少客，只凭诗句认前身。 

 七绝・用乾隆时事 
 小顺微柔事至尊，圣人作育养和坤。升平甲子无忧岁，太上原不忘旧恩。 

 七绝三十首・岁末天涯回望寄赠诸友 
 七绝・上平一东，寄象皮西丝 
 为底逢他句更工，蛾眉却扫画楼空。鹊桥和尽三千韵，只在相思两字中。 



 
举报 |2006-11-17 16:35回复 
219.144.75.*  35楼 

 七绝・上平二冬，赠稻香老农 
 谈诗谈典意从容，涵养清茶不必浓。妙笔何须传后世，已凭程序峙奇峰。 
 七绝・上平三江，油赠三江有月 
 每寻诗兴一临窗，当雪迎风未肯降。不是春山偏落雨，筑堤自有老三江。 
 七绝・上平四支，赠我是和尚我怕谁 
 无关风月苦愁思，佛骨灵心亦我师。倾盖席前同作客，何时重与尽千卮。 
 七绝・上平五微，拟赠孟依依 
 一曲平沙竟落晖，潇湘云散奈孤飞。偶然才气当惊世，忍与西风并骑归。 
 七绝・上平六鱼，赠关东居 
 想有仙山世外庐，峥嵘偶露迹偏疏。淮南杖履逍遥久，漫道人间恐不如。 
 七绝・上平七虞，寄赠莼鲈燕河 
 凌云才笔重西湖，风雪长安梦未殊。料得明年春好处，杏衫红映笑相扶。 
 七绝・上平八齐，戏赠登徒子无画 
 隔屏人语画眉低，有网方能举案齐。往矣前尘谁是客，一山红豆鹤双栖。 
 七绝・上平九佳，赠碰壁斋主 
 亦儒亦侠亦诙谐，诗满荷塘月满阶。后羿文成千万字，始知无地遣幽怀。 
 七绝・上平十灰，赠李子 
 欲将新句试矜才，可惜逢君尽化灰。屡有奇言惊四座，群星黯处曙云开。 
 七绝・上平十一真，赠菊斋主人 
 风清苔绿尽无尘，素柬霜毫韵自新。最爱黄花真傲骨，不从青帝乞长春。 
 七绝・上平,十二文，赠青铜豌豆红萼主人 
 临风芝树自温文，想象红颜更不群。谁信谦谦如玉客，从来勇气冠三军。 
 七绝・上平十三元，赠成昆 
 俊逸诗难溯本源，来时无迹去无痕。多情欲向窗前问，其奈梅花笑不言。 
 七绝・上平十四寒，赠甄不解 
 健笔文成如取丸，立名容易立身难。起看弹铗中宵月，世路虽长诗路宽。 
 七绝・上平十五删，赠双刃 
 岁华零落倚乡关，考辩弦高不可攀。江北江南风景异，同留杯酒送寒山。 
 七绝・下平一先，寄种桃道人 
 总有春寒四月天，随园子弟半如仙。羊君岂是鸩人士，风雨知他又一年。 
 七绝・下平二萧，赠绿腰 
 春风岁岁染芭蕉，杨柳歌传重六幺。欲唱采莲空怅望，隔山隔水路迢迢。 
 七绝・下平三肴，赠八胡敲爻 
 老手斫轮供爨庖，闲窗云影燕归巢。逢君寄语君休怪，水虽腥莫斩蛟。 
 七绝・下平四豪，赠喵喵2001 
 读书结客五陵豪，置酒殷勤示宝刀。不必从军方见锐，相看只有陇云高。 
 七绝・下平五歌，寄赠电饭锅 
 记得天涯话劫波，同翻岁月旧时歌。步君踪迹依然在，何以逢君渐不多。 
 七绝・下平六麻，寄赠静玄子 
 太清宫殿隔烟霞，羽客先归道路赊。一鹤一梅红未已，临炉犹自忆丹砂。 
 七绝・下平七阳，赠青翼蝠王 
 有子捷才应可狂，红颜拥簇过横塘。已轻尚武三千客，且占光明第一强。 
 七绝・下平八庚，寄赠苏无名 
 传闻隐士亦豪英，不问心平与路平。伊笛吹时何所见，夕阳斜照晚霞明。 
 七绝・下平九青，赠伯昏子 
 曲水杯传为子停，涤尘高论与龙听。诗成挂角真无迹，侠气凌霜似有形。 
 七绝・下平十蒸，赠地藏 
 儒灯自在照孤僧，笑我诗书两未能。江海奔流三万里，清心只许一壶冰。 
 七绝・下平十一尤，赠天涯孤舟 
 琅圜客子鬓先秋，不待青山共白头。陶写怡情谁秣马，诗人争忍看吴钩。 
 七绝・下平十二侵，前诗已佚，补赠余大怒兄 
 沈溺由来不可箴，横筝铁骑误玄吟。垂杨长倚红桥月，谁解秋风一片心。 
 七绝・下平十三覃，赠含章可贞兼贺新喜 
 淡淡朝烟复夕岚，一裳红影映江潭。赌书才气酬名士，好把新词带笑谈。 
 七绝・下平十四盐，赠天涯诸友 
 天涯彩笔斗新尖，诗律泥人苦自严。共待明年春雨后，飞龙舞凤满雕檐。 
 七绝・下平十五咸，自赠作结 
 不因尘重弃青衫，湖海何时见布帆。扫絮人归惊鹤梦，新篁香近紫云岩。 

 七绝・咏白求恩 
 举国同声背御文，白衣名望重三军。著书人去书犹在，童子如今不识君。 
 注：六艺征诗，外国人认不得几个，拿个过气的搪塞一下。：） 

 七绝・闵柔 
 凝雪曾临姑射山，偶坠红尘作散仙。最喜石门清夜月，怜他只为一人圆。 
 七绝・刀白凤 
 于多情处最无情，荣辱轻馀生死轻。寂寞春归空观冷，清风独扫乱花平。 



 
举报 |2006-11-17 16:35回复 
219.144.75.*  36楼 

 七绝・胡夫人 
 但记英风未记名，今生已矣有来生。来生深知多相误，差得郎君半日程。 
 七绝・宁中则 
 逢君不迟别君迟，壮士心怀未忍知。玉女峰下花正好，依稀风雨似前时。 
 七绝・南兰 
 冷于红药清于兰，悔觅灵丹年复年。应炼此心坚逾铁，不教回首更凄然。 
 七绝・纪晓芙 
 再误争如一误多，情魔不解解心魔。可怜世上痴儿女，底事相逢记得么？ 
 七绝・戚芳 
 记得当时笑也无？为谁明慧为谁愚。来生宁做西湖水，无雨无云彻底枯。 

 七绝・送别不笨≠笨，后会有期 
 低低红叶护霜枝，浅浅青衫拟小词。同是黄金台上客，可怜消瘦几人知。 

 七绝・咏梅并答赠我是和尚我怕谁 
 雕栏独倚一枝斜，酒白风清未见花。尘外诗来知味永，夜寒如水湿袈裟。 

 七绝・闻碰壁斋主欲别故乡唐风宋韵，剥前人诗作 
 清歌千曲过荷塘，长路终须到死亡。试想文人归老地，故乡不住住何乡。 
 附：作者：我是和尚我怕谁回复日期：2002-4-1218:38:45 
 荷残几个喟泥塘?死去凭谁断存亡?可是人间多恶浪?此心安处是吾乡. 
 作者：风尘妖刀回复日期：2002-4-131:24:04 
 好诗千卷映荷塘，大道光明焉惧忙？正是风云际会日，休将异处做家乡。 
 作者：五湖野虾回复日期：2002-4-139:03:52 
 千歌拍尽海边塘，大道贞元悔亦亡。卢子夕阳分别坐，苍茫一水又何乡。 

 七绝・读老农《商趣》诗，戏赠稻香老农：） 
 陶潜争似陶朱好？仕路不如商路宽。为底倾城看卫d，何人掷果到潘安？ 

 七绝・网络上看的小说 五首 
 《风姿物语》 
 魔界风霜印盛名，陨星终落意难平。可怜绝代枭雄墓，不铸西湖一刹盟。 
 注：风姿物语陨星篇，三贤者封印西湖之大魔神王陵墓后即刻反目成仇。 

 《银河英雄传》 
 英雄无奈不长生，世事如云看又轻。百战名成成底用，祗从星海见悲声。 

 《此间的少年》 
 年少情怀故事多，一时衔恨一时歌。小康去后乔峰老，似此相思有误么？ 

 《悟空传》 
 逆天豪气定英姿，翻覆前尘久可疑。莫以容颜归宿命，猪头也有挚情时。 

 《龙枪编年史》 
 也许顽愚谥史东，何妨寂寞亦英雄。一腔热血寒山月，永作凄凉故垒风。 

 七绝・近在数家论坛，见予前作咏金庸笔下女子七绝，隐去名字变为谜语，居然议论颇热，戏记其事 
 绿萼黄蓉摆不平，阿朱阿紫总堪争。殷勤写作群芳谱，辛苦无人问姓名。 

 七绝・小楼主人责予诗无寸进，临屏作此自嘲 
 悲欢从古出诗人，平淡无奇亦有因。岂畏书山勤学苦，只忧误却性情真。 
 作者：公泰回复日期：2002-6-1916:51:55 
 作诗很难成诗人，忘掉从前那果因。到处飞花遮住月，下山随得水流真。 
 作者：牵须过粪回复日期：2002-6-1919:39:24 
 思感高低才是人，莫抛灵气问余因。但求浇润初秋菊，不辨雷声假与真。 
 作者：风壹样的回复日期：2002-6-1920:41:43 
 斗转喔哦皆一人，清凉时觅果前因。作诗犹怕三分老，最喜谪仙捞月真。 
 作者：冰黛儿回复日期：2002-6-1920:58:50 
 静思书斋问主人，疏毫凝砚清余音。作赋题诗何所愿？抒情联友最是真。 
 作者：小楼主人回复日期：2002-6-1921:42:58 
 作诗往往是闲人 各自得闲皆有因。非敢责君不勤奋 读书唯一可求真。 
 作者：惊寒回复日期：2002-6-1923:08:23 
 惭愧经年唤湿人，艰难笔下是何因？无非整日抛心苦，只认缠头不认真。 
 作者：tttsks回复日期：2002-6-1923:30:19 
 吟哦何必作诗人？料是痴顽结此因。更愿从今抛学问，随心文字最天真。 
 作者：走来走去学扫地送斋主： 回复日期：2002-6-202:16:03 
 岂有文章悦俗人？不需逆水溯原因。书生几许清凉事，只问谷前郑子真。 

 七绝・赠人 
 知君诗思清于水，不酿江东半点愁。却立风前拈一笑，落花独上木兰舟。 

 七绝・赠风愁予兄 
 僧衣欲向绮云开，刻锦西园看剪裁。最喜新诗如旧友，初相识处一徘徊。 

 七绝・学诗三首 
 最爱诗中神韵门，渔洋妙处自心存。秋柳歌残犹有意，不留风雨到春深。 



 
举报 |2006-11-17 16:35回复 
219.144.75.*  37楼 

 有味诗谈近性灵，中原空见草青青。人间才气皆天赋，何必鲤趋过中庭。 
 诗家难论是西昆，悦目未须同赏心。略有义山三两事，依人从古说到今。 

 四、问余斋练笔集・五言 
 拟长相思词 
 向人多笑语，背坐长默默。不畏相思苦，相思苦难得。 
 自谓新衣好，金针用后衰。虽畏相思苦，因君甘若饴。 
 知君爱好句，频觅金玉屑。还畏相思苦，独卧看江雪。 

 五绝・长安 
 歌笑长安里，蜉蝣厌此生。可怜终古月，俯仰有余情。 

 五言 
 因怜最小叶，未忍试新茶。不信香来路，半由茉莉花。 

 五律・战事 
 西南虽战事，折箭几人惊。弹指山河碎，由心月旦评。花谀新墓冷，血溅曙云明。万物皆刍狗，何须问死生。 

 五律・过顺峰堵车 
 岂独富难问，先知贫欲僧。黄花惊白发，红酒醉青蝇。有道倩谁悯，无才亦自矜。明年看逝水，还是此时冰。 

 五律・晴日远眺香山 
 天晴红叶好，坐久渐生香。千里浮云散，三秋小径荒。有山都欲住，何处是吾乡。斗米活妻子，谁能效楚狂。 

 五律・遇故人，因念江南 
 一作三山客，千江月未收。薄云孤浅渚，飞雪逐清流。浮拍泥头酒，飘摇水上鸥。秣陵回首梦，去去古云州。 

 五言・闻“二十字”规范公民道德有感 
 昔有楚狂士，曾为隐者源。登楼疑盛世，洗耳避纶言。铸错读书始，学勤厌道繁。乾陵碑未刻，应畏圣人宣。 

 五言・闻公务员长工资有感 
 大道多朱门，小吏有儿孙。区区三五数，不足谓国恩。养廉须千万，救世望鸡豚。于今皆民主，无为叩帝阍。 
 附：作者：公泰回复日期：2001-10-2919:46:17 
 货利在朱门，袭之又子孙。三年清道府，十万雪花银。克己每其表，济民定瘦豚。如此方民主，司常只帝阍。 
 作者：清风冀回复日期：2001-10-2923:21:46 
 谋事就朱门，酬薪养子孙。不闻拖欠苦，但识报君恩。小隶有茶饭，经年少雉豚。今传调月俸，泪眼拜京阍。 

 五绝 
 驱车斜阳下，回看淡月生。归心千万点，归鸟两三声。 

 五律・闻某农民收藏毛像章有感 
 夕阳红未了，风雪寂然深。疑值百金价，曾明千兆襟。世留崇圣计，人愧暮云心。铸铁神州事，由来此处寻。 

 五言 
 采采远山春，蓬蓬涧底薪。相逢都不见，我是葛天民。 

 五律・闻日舰出印度洋 
 又见扶桑舰，中原似可愁。秦关惊越甲，燕市涩吴钩。卧榻酣眠虎，神祠礼沐猴。金陵城下水，应拒向东流。 

 五律・闻将缩编有感 
 云楼谁氏子，笑我一何愚。曝腹将无地，投门未有徒。风多林下冷，酒少醉中孤。煮石真奇技，聊堪慰此躯。 

 五律・读喵喵2001之《八声甘州 哀山西煤窑事故多发》 
 天地轻刍狗，文人重死生。怜君悲世意，愧我羡余情。灭度寻常事，苍茫烟水横。黄金台上客，坦坦颂英明。 
 附：八声甘州 哀山西煤窑事故多发  
 作 者: 喵喵2001 2001-11-28 09:52:00  
 忍上穷碧落下黄泉，苦苦为生营。更手胼足胝，浴泥瀑水，拂晓三更。草莽倩谁看顾？一任雁毛轻。仰地千余尺，梦里晨星。  
 百二十人已矣，问年来多少，断巷落魂灯？纵万金市骨，妻子半零丁。子不闻、挽歌未绝，又几回、山外矿车声。无言祭、此生彼死，侧耳犹听。 

 五律・侠客岛久不能登，怅然思之。  
 侠岛今何在，逢人问所居。谁怜明世客，云似故乡书。清角回声远，吹花入梦疏。欲寻千日酒，沉醉北山庐。 
 附：伯昏子 时间 17:0:23 13-12-2001 主题 次韵一首  
 地暖冰山坼，先危岛国居。言微可沉陆，罪重岂由书。鼠社增圬饰，云经累注疏。何时堪濯足，归去倚衡庐。  
 莫谈诗 时间 18:48:32 13-12-2001 主题 也次韵一首 五律 
 去国因无所，东南觅岛居。愚心知乐土，圣意爱焚书。决塞犹能堵，防川岂可疏？谁言厉王虐，斯世有匡庐。  
 挺且直 时间 0:50:52 14-12-2001 主题 也步韵一首。  
 岁岁悠闲事，凌波结岛居。无非胡作梦，岂敢乱翻书。云迹本飘渺，天威竟不疏。可怜苍海阔，何处是吾庐！  

 五律・应嘘堂兄命，于南京大屠杀纪念日后一日作 



 
举报 |2006-11-17 16:35回复 
219.144.75.*  38楼 

 秦淮今夜月，应畏照神州。血助新衣艳，人添化骨柔。陈言君所忌，善忘国之羞。忍见明堂炬，煌煌耀五侯。 

 五律・和青翼蝠王并谢扫地僧偈语 
 欲问殿前树，为谁守此门。颇疑痴骨冷，能换宝园春。微雪虚留迹，空山不染尘。何时归棹响，濯足古风淳。 
 附：青翼蝠王原作：扫地僧四句偈语，似有余响，蝠王斗胆续貂 
 妙笔能生神，宽怀宜掌门。昔时秋风老，今日枯木春。看尽佛前供，终归帚底尘。梵声嘈且杂，心静自清淳。 

 五律・忧时 
 三晋贪安久，强秦已背盟。黠狐窥虎侧，群蚁啮狮名。家国千秋泪，文章讵可平。孰能多壮士，不必待田横。 

 五律・闻美中学生驾机撞楼事 
 谁家无父母，怀抱育娇儿。所愿孰能尽，其行安可期。舍身难谓勇，逆世忍轻嗤。生死心长怯，何堪持大悲。 

 五律・赋得春运听证会 
 公车曾有士，西市竟无遗。未见归颜喜，已愁长路悲。醇脂甘易醉，蔑法患难辞。忽谓尊民意，斯人不可知（注）。 
 注：春运听证会消费者代表名单保密。 

 五律・赋得银屏多帝王 
 银屏多帝王，灿灿放光芒。行善逢偏巧，情深骨亦刚。杀人他有错，大寿我无疆。回望黄花士，身后正凄凉。 

 五律・戏作网事杂感 
 西来如有意，应为度穷途。君子云胡喜，深情刻骨枯。浅尝味最好，大作宜频谀。落网真难解，完名负此躯。 

 五律・读布什国情咨文 
 饥鹰今饱肉，欲作拂云飞。攫兔非全力，食蚊求少肥。秦矜天赐种，晋裂祖时威。小国虽无士，何曾慕宋徽。 

 五律・有所悟 
 庙堂居自远，所见固常偏。绛树歌时玉，黄龙笔底仙。宁谀将朽骨，不灌济贫泉。长啸归湖海，从心一恺然。 

 五律・3月21日 
 有客自南来，囊中携古书。微腥疑是血，新字信愁余。鲁壁传诗骨，秦灰满劫墟。不知春到否，夜雪袭人裾。 

 五律・听人谈天 
 蒿莱多智士，黔首已难欺。解读网中策，争传域外辞。野田兼古意，残月上新枝。岁岁忧天命，明年未可知。 

 五律・重游蟒山 
 曲径幽然里，新登旧石矶。平山一望远，飞鸟霎时微。浪浅连沙上，春深带绿归。我今来作客，不语古人非。 
 附：作者：有执照的流氓《理想VS现实》步韵不步意/： 回复日期：2002-4-2616:54:02 
 泪杳凭风柳，舟移断水矶。悠悠心事绕，影痕微。梦去和香尽，秋来伴雁归。安知言语在，只恨锦旗非。 

 五绝・赠电饭锅 
 相识天涯路，相见在长安。故人今远去，明月又深寒。 

 五律・漫兴 
 城市喧嚣久，离居寂寞何。风声摇暑气，山影暗云波。名士中宵酒，将军半夜鹅。诗逢此季少，犹胜故人多。 

 五律・瓶花 
 洗案供青瓶，横枝态有馀。香从中夜散，梦入上林居。浮世接云暗，流光照眼虚。南山多牧草，不寄一行书。 

 五律・端午感怀 
 惠帝今犹在，何人食肉糜？稻粱诚浅味，鸡犬亦先知。纵有投江子，谁怜愤世悲。小民长戚戚，仰看大王旗。 

 五律・送友人 
 车声今夜紧，迢递到横汾。风动江心月，星归岭畔云。是非谁与语，鱼雁宜来勤。莫惜别离意，从来鹤不群。 

 五律・时雨戏作 
 天公怜暑盛，偶复季春时。急雨来寻去，微凉盈又亏。车房同洗浴，花叶共葳蕤。明日阳光下，泥痕俱在兹。 

 五、问余斋练笔集・其他 
 关天茶舍看帖有感 
 人间终始重荆卿，生命于斯轻似尘。豫让漆身吞炭日，渐离送客筑铅晨。吹箫伍子能鞭楚，蹈海鲁连不帝秦。预见奇行传后世，先将劫难警今人。一般父母深怜子，同作高楼烈火身。三户岂消兴楚意，二毛空具道名珍。国无傲骨谁能重，客有奴颜恬谓仁。趋势能沾高处热，畏闻南阮贤中贫。汹汹道路昔黔首，穆穆精英旧缙绅。前恨未消须忘却，逆鳞胆怯道艰辛。连横计罢欲存己，合纵议成降敌臣。寂寂西风吹到处，我知此事亦伤神。向来争战皆余恨，从古国家怕强邻。赢政虽然坑士子，燕丹未必拯黎民。伤心总为亲朋苦，异国犹怜喜庆真。媚态千回求绿卡，归魂何处系黄巾。谁知恩怨几时了，无奈江山换代频。冷史重翻书墨冷，新朝莫让血痕新。塞翁能晓福生祸，上帝应知果即因。世事翻云无所适，明年花发又临春。 



 
举报 |2006-11-17 16:35回复 
219.144.75.*  39楼 


 古风・西上贺兰山 
 西上贺兰山，黄沙莽莽高于天。不见贺兰山上雪，但见贺兰山下水涟涟。 
 造物因人有所匿，来世前生不可忆。何以生平未见似相识，古城高垒渐浸蚀。 
 浮云逐客百年秋，捡取飞花万里愁。欲数前朝多少事，横山跨水三十州。遥记藏边青海月，故园新忆两悬绝。牵牛徙马暂东来，安知永作无家别。历唐历宋汉家甥，礼易俗移屡不平。元昊生小称神勇，先教国姓定嵬名。却弃灵州都兴庆，举国齐传秃发令。三日不行俱可杀，霜刃金丸交相映。更立文字造蕃书，形方体正类相如。冷锻宝剑光渍雨，宫营鸱吻宜有居。好水川前留诗迹，力斩千军如卷席。临战谁分正与邪，荒烟没骨霜凝碧。归来且卧温柔乡，废后封后自堂堂。争忍红颜隐暮色，杨妃故事笑明皇。胡人不作寿王醒，上元月寒刀光冷。来生莫近帝王家，烟灭灯销伤烛影。烛影初消易主多，胜败无非战与和。北域辽金数欲尽，南朝风景渐如何？百年两帝慕儒学，尊孔为帝名正朔。开科取士铸网罗，无胡无汉皆拔擢。 
 驿道驰传使者家，西收蕃部东海涯。青盐白盐中原市，文盛武衰号繁华。繁华一刹烽烟起，铁骑纵横兵未已。无奈刀枪锋不如，前军后军同战死。力战犹能峙几宵，大元值此失天骄。发丧却在屠城后，堆尸作垒血作潮。血涵沙湖水漾漾，青史无人知党项。瀚海冰封落日遥，斜晖孤照寒山上。我来吊古与谁同，一曲阳关百代风。是非岂独关生死，读书罔论色即空。 
 君不见，历朝往事明如烛，夺疆拓域意不足，帛金子女充其欲，国覆族亡不可续。 
 又不见，南朝好文不好武，文章如金卒如土。北有熊罴西有虎，薄言尚恐逢其怒。 
 昔时兴庆府，今作银川城。不见可汗千万骑，承天空叙旧时名。 
 山河砺带为谁守，逐元逊清何所有。官私难异古今心，玄素习争翻覆手。横勒燕然分汉胡，非我族类愁未殊。尽洗狼毫成血色，共染江山老画图。锈戟颓栏黄河岸，群乌啼野饥相唤。麒麟阁上绘新人，蓬莱宫中花烂漫。扈陛将军更猎围，长歌独送陇云归。回望贺兰山下路，天沙同色递逐飞。 
 注：自“回望”至“青史”句，皆咏党项族与西夏史事。大略有：党项族为吐蕃所逐，举族内迁。元昊立国，崇胡礼，创文字，重军事，好水川大败宋军，取媳为后，为子所杀。西夏乾顺仁孝二帝均持国五十四年，重汉学，礼盛而军衰，后为元攻灭，屠兴庆（今银川），至此党项除名。银川承天寺塔始建于夏，重建于清。 

 附：天涯诗词比兴戏作之光明顶、绮怀、七夕 
 光明顶步韵八首 
 有感用前韵 
 易帜何曾悯故刘，先消百战囊中谋。新知似忘伤怀事，旧案平添此际秋。 
 犹有流云长剑色，忍存衰鬓少年愁。略吟陶令归来赋，盛会今朝未许俦。 
 再来 
 帝秦皇莽复王刘，何日蚁民身自谋。富贵非难频拒我，相思虽好不禁秋。 
 可怜山雨来前意，绝似中年以后愁。幸有烛光能遍野，光明顶上可同俦。 
 决战光明顶 
 有吕何曾道有刘，子房无计策长谋。连云栈道接穷蜀，挟雨风霜度仲秋。 
 远寇敢分邪正路，明心正解古今愁。纵得撼树微虫力，壮志堪嘉已不俦。 
 再战依依 
 文称曹氏史称刘，竹简书衔断旧谋。题壁诗情鸡唱老，厌兵谈兴鹤山秋。 
 无由酸士颠狂态，仍是先贤寂寞愁。吹雪剑长寒月里，谁人意气敢相俦。 
 捧捧依依 
 独向天台忆阮刘，桃花扇底笑君谋。盛名传到湘江水，美色遥怜帝畿秋。 
 千万人中无可意，寻常字里已多愁。谁为樽前悲老大，峨嵋高处未易俦。 
 意犹未尽 
 匹马兵来续断刘，前身应共子房谋。原陵草重风间雨，骄骑云嘶梦外秋。 
 一壁山河曾欲碎，双悬明月总深愁。中兴事在人何在，安乐声名竟未俦。 
 来一手 
 世无明主誉曹刘，竖子何堪望仲谋。多向蚁民夸玄素，更持梦笔著春秋。 
 英雄血洒光明顶，强敌计成宗庙愁。幸有男儿心不死，长存侠气莫能俦。 
 再来一手 
 家住桃源世未刘，无庸大智诩多谋。故人玄发年年少，客路长安岁岁秋。 
 凭我寸心轻万众，为君一语解千愁。遥知身外云烟老，归计先期与子俦。 



 
举报 |2006-11-17 16:35回复 
219.144.75.*  40楼 


 绮怀十三首 
 隔山隔水紫云箫，隔水隔山听更遥。怜你曲中偏旧事，为他梦里忆终宵。 
 悲秋人向天涯老，疑雨花名覆鹿蕉。莫问依依情几许，尽抛俗意始能消。 

 玉手携来白玉箫，画眉新就镜中遥。低徊小萼红如袖，起舞霓裳昼亦宵。 
 沧海难遮精卫泪，绿云犹种美人蕉。长知此去伤心久，不到天涯不肯消。 

 欲向凤台听凤箫，积年心事故人遥。一从洛水分飞后，独看扬州明月宵。 
 东进霜风连紫气，夜来清露湿红蕉。坡仙无计留云住，也向尘间泪暗消。 

 青竹何妨做洞箫，温柔乡共醉乡遥。伤心翻作寻常事，彻骨寒惊无数宵。 
 潇洒晚晴闲送酒，淋漓酣墨草题蕉。凭君若问前身恨，只道今生恨已消。 

 弄寒罗袂试琼箫，帝子魂归湘水遥。春草今年还旧绿，可人何处度良宵。 
 虚名动我凌云赋，半面临君带雨蕉。楚客不知心聚散，尚疑瘦骨竟先消。 

 金缕丝绦系彩箫，好风吹送海天遥。云楼娇妒孤飞鹤，锦帐烟环对弈宵。 
 偶逗蜻蜓弹碧叶，闲依玉井润甘蕉。双成莫问人间事，一染相思永不消。 

 不计吹寒长短箫，羁愁虽重忆还遥。时梳绿鬓别春日，好梦清弦未尽宵。 
 寂寂新泉沾暮色，凉凉微雨度山蕉。南窗暂看流星下，刹那禅心顿可消。 

 瑶瑟终能共竹箫，蓬门得意路何遥。笑言小玉芙蓉色，争似孤怀倚侧宵。 
 渔火斜横飘旧梦，晚霞深浅映金蕉。秦台最喜春长驻，别有新愁不易消。 

 一痕赤血染清箫，春近天涯人尚遥。南阮家风身后记，西陵枯雨寄前宵。 
 晓帏霜重含光剑，古寺钟寒翡翠蕉。漫笑胸中长抑郁，只凭片语对君消。 

 遣闷秋来一曲箫，声随鹏翼入云遥。红尘绮语驱名士，青史浮名误怨宵。 
 戎马生涯归后骑，杏花春色艳于蕉。英雄至此休回首，儿女关情志恐消。 

 百样音中独重箫，焦桐凤尾意偏遥。水晶杯印青棠影，自在人思碧落宵。 
 温腹书残粘素纸，煮茶火冷借邻蕉。此生已有无穷趣，几许绮怀都尽消。 

 绣囊不识点金箫，朱雀红颜自可遥。长夜愁听回雁曲，大荒坐望欲明宵。 
 江山夜雪遗秦鹿，冠盖遮云忘覆蕉。过访天孙谁是客，支机石畔泪难消。 

 前世因缘到玉箫，蓝桥旧约赴应遥。能逢知己非常事，便忘鸿泥历乱宵。 
 红叶时光肥紫蟹，碧云峦嶂贮霜蕉。豆棚欲种都难识，转怪书生气未消。 

 七夕三首 
 凤城寥落拟狂哀，隐忍沉香待化灰。八骏瑶池悲道路，三山弱水对萦回。 
 前生已苦知君意，今夜还应尽此杯。一岁鹊桥才一度，天台何事却归来。 

 西楼烟水渺归鸿，此夜凭栏一望空。先有痴人牛背老，不容过客酒颜红。 
 临秋寒翠湿双袖，近晓孤云掩玉宫。幸未似君千岁苦，相思只在廿年中。 

 谁信红尘重落晖，五陵裘马尚空肥。偏怜幼女成孤女，折却牛衣作羽衣。 
 随处青山相遇好，此生能道几人非。夜阑莫向银河望，无月无星梦亦微
 
